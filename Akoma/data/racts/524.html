<meta http-equiv="content-type" content="text/html;charset=utf-8"><link href="http://www.pravno-informacioni-sistem.rs/SlGlasnikPortal/glasnik.css" rel="stylesheet" type="text/css">
<style type="text/css">
.auto-style1 {
	color: #008000;
}
</style>


<p class="redakcijskipreciscentekst">Redakcijski prečišćen tekst</p>
<p>&nbsp;</p>
<p>&nbsp;</p>
<p class="odluka-zakon">ZAКON</p>
<p class="odluka-zakon">o divljači i lovstvu</p>
<p class="centar_MML">„Službeni glasnik RS“, br. 18 od 26. marta 2010, <span title="Zakon o naknadama za korišćenje javnih dobara ('Službeni glasnik RS', broj 95/2018)">95 od 8. decembra 2018 - 
<span class="auto-style1">dr. zakon</span></span></p>
<p>&nbsp;</p>
<p><em>NAPOMENA IZDAVAČA: </em><span lang="SR-CYRL-RS"><em>Prestale su da važe o</em></span><span lang="EN-US"><em>dredbe 
člana 80. i člana 102. stav 1. tačka 27)</em></span><span lang="SR-CYRL-RS"><em> 
Zakona danom početka primene Zakona o naknadama za korišćenje javnih dobara (</em></span>"<span lang="SR-CYRL-RS"><em>Službeni 
glasnik RS</em></span>"<span lang="SR-CYRL-RS"><em>, broj 95/2018), odnosno 1. 
januara 2019. godine (vidi član 279. Zakona – 95/2018-267)</em></span> <em>
(tekst Zakona pre izmene iz broja 95/2018 možete pogledati sa desne strane u 
delu "Verzije prečišćenog teksta").</em></p>
<p class="clan">I. OSNOVNE ODREDBE</p>
<p class="bold">Predmet zakona</p>
<p class="clan">Član 1.</p>
<p>Ovim zakonom uređuje se: zaštita, upravljanje, lov, 
korišćenje i unapređivanje populacija divljači u lovištu; zaštita, očuvanje i 
unapređivanje staništa divljači; zaštita, uređivanje i održavanje lovišta i druga 
pitanja od značaja za divljač i lovstvo.</p>
<p>Divljač je prirodno bogatstvo i imovina Republike Srbije 
koja se koristi pod uslovima i na način predviđen ovim zakonom.</p>
<p class="bold">Cilj zakona</p>
<p class="clan">Član 2.</p>
<p>Cilj ovog zakona je obezbeđivanje održivog gazdovanja 
populacijama divljači i njihovih staništa na način i u obimu kojim se trajno 
održava i unapređuje vitalnost populacija divljači, proizvodna sposobnost 
staništa i biološka raznovrsnost, čime se postiže ispunjavanje ekonomskih, 
ekoloških i socijalnih funkcija lovstva.</p>
<p class="bold">Opšti interes</p>
<p class="clan">Član 3.</p>
<p>Кorišćenje, upravljanje, zaštita i unapređivanje populacija 
divljači i njihovih staništa jeste delatnost od opšteg interesa.</p>
<p>Opšti interes u obavljanju delatnosti iz stava 1. ovog člana 
obezbeđuje se:</p>
<p>1) donošenjem Strategije razvoja lovstva Republike Srbije 
(u daljem tekstu: Strategija);</p>
<p>2) donošenjem planskih dokumenata u lovstvu;</p>
<p>3) stalnim monitoringom populacija divljači i njihovih 
staništa;</p>
<p>4) obezbeđivanjem sredstava za zaštitu, očuvanje i 
unapređivanje populacija divljači i njihovih staništa i druge namene od značaja za 
razvoj lovstva;</p>
<p>5) obezbeđivanjem sredstava za formiranje i održavanje 
informacionog sistema o populacijama divljači i njihovim staništima;</p>
<p>6) obezbeđivanjem podrške korisnicima lovišta;</p>
<p>7) istraživačko-razvojnim radom u oblasti lovstva;</p>
<p>8) promocijom lovstva;</p>
<p>9) nadzorom nad primenom propisa u oblasti lovstva;</p>
<p>10) obavljanjem i drugih poslova u skladu sa ovim zakonom i 
propisima donetim na osnovu ovog zakona.</p>
<p class="bold">Značenje izraza</p>
<p class="clan">Član 4.</p>
<p>Pojedini izrazi upotrebljeni u ovom zakonu imaju sledeće 
značenje:</p>
<p>1) alohtona vrsta divljači je vrsta divljači koja se nalazi 
na području koje je izvan njenog prirodnog rasprostranjenja (areala), kao posledica 
namernog ili nenamernog unošenja;</p>
<p>2) autohtona vrsta divljači je vrsta divljači koja se nalazi 
u prirodi u određenom prostoru u okviru svog poznatog prirodnog rasprostranjenja;</p>
<p>3) biološka raznovrsnost (biodiverzitet) je raznovrsnost i 
promenljivost (varijabilnost) bioloških oblika, pojava i procesa u okviru živih 
organizama i ekoloških kompleksa čiji su oni deo, kao odgovor evolucije na 
promenljivost ekoloških faktora i uključuje raznovrsnost u okviru vrsta 
(genotipova), između vrsta i ekosistema;</p>
<p>4) gazdovanje lovištem je skup mera za zaštitu, upravljanje, 
lov, korišćenje i unapređivanje populacija divljači u lovištu, zaštitu, očuvanje i 
unapređivanje staništa divljači i zaštitu, uređivanje i održavanje lovišta;</p>
<p>5) gajenje divljači je preduzimanje mera radi postizanja, 
održavanja i obnavljanja broja i kvaliteta divljači prema prirodnim i drugim 
mogućnostima staništa;</p>
<p>6) dozvola za lov krupne divljači je isprava kojom se lovcu 
dozvoljava da lovi krupnu divljač;</p>
<p>7) dozvola za lov sitne divljači je isprava kojom se grupi 
lovaca dozvoljava da lovi sitnu divljač;</p>
<p>8) divljač je zakonom određena vrsta divljih sisara i ptica;</p>
<p>9) zaštita divljači je preduzimanje mera koje obezbeđuju 
uslove za opstanak i razvoj populacije određene vrste divljači, kao i njenu 
zaštitu od protivzakonitog korišćenja;</p>
<p>10) korisnik lovišta je jedno pravno lice kome je dato 
pravo na gazdovanje lovištem;</p>
<p>11) korišćenje divljači je preduzimanje mera u cilju dobijanja 
određene materijalne ili opšte koristi od divljači i njenih delova;</p>
<p>12) lovac je fizičko lice koje je steklo lovnu kartu za 
tekuću lovnu godinu, ispunjava uslove iz propisa kojima se reguliše oružje i 
municija i osposobljeno je za lov divljači;</p>
<p>13) lovački psi su psi svih rasa koji se, prema 
kriterijumima kinološke organizacije u Republici Srbiji članice Međunarodne 
kinološke federacije (F.C.I), upotrebljavaju u lovu;</p>
<p>14) lov divljači je aktivnost lovaca u traženju, posmatranju, 
praćenju, dozivanju i čekanju divljači radi odstrela, odstrel divljači, hvatanje žive 
divljači, kao i sakupljanje divljači ili njenih delova;</p>
<p>15) lovački savez – Lovački savez Srbije, Lovački savez 
Vojvodine i Lovački savez Кosova i Metohije osnovani radi ostvarivanja ciljeva iz 
oblasti lovstva;</p>
<p>16) lovište je zaokružena prirodna celina u kojoj postoje 
uslovi za trajnu zaštitu, upravljanje, lov, korišćenje i unapređivanje populacija 
divljači;</p>
<p>17) lovište posebne namene je lovište namenjeno za 
sprovođenje posebnih mera gazdovanja radi očuvanja i usmeravanja razvoja populacije 
divljači i njenih staništa;</p>
<p>18) lovna godina je period od 1. aprila tekuće godine do 
31. marta sledeće godine;</p>
<p>19) lovna karta je isprava kojom lovac stiče pojedinačno 
pravo na lov na teritoriji Republike Srbije, u periodu za koji je izdata, a koji 
nije duži od jedne lovne godine;</p>
<p>20) lovna površina je površina u lovištu na kojoj je 
moguće u potpunosti i na najcelishodniji način sprovoditi mere gajenja, zaštite, 
lova i korišćenja divljači;</p>
<p>21) lovni revir je deo lovišta određen lovnom osnovom 
lovišta radi bolje organizacije gazdovanja lovištem;</p>
<p>22) lovno područje je prostorno zaokružena geografska i 
prirodna celina koja se ustanovljava radi sprovođenja jedinstvene lovne politike, 
dugoročnog racionalnog gazdovanja populacijama određenih vrsta divljači i 
efikasnog preduzimanja odgovarajućih mera u lovištima;</p>
<p>23) lovostajem zaštićene vrste divljači su zaštićene vrste 
divljači;</p>
<p>24) matični fond je brojnost populacije određene vrste 
divljači utvrđena na početku lovne godine;</p>
<p>25) monitoring populacija divljači i njihovih staništa je 
sistem stalnog praćenja i analize ukupnog stanja populacija divljači i njihovih 
staništa, a posebno vitalnosti i zdravstvenog stanja populacija divljači i 
biološke raznovrsnosti radi preduzimanja mera prevencije i zaštite;</p>
<p>26) ograđeni teren za obuku pasa je ograđeni deo lovišta 
određen lovnom osnovom lovišta na kojem se izvodi obuka lovačkih pasa radi 
usavršavanja i ispitivanja urođenih osobina;</p>
<p>27) ograđeno lovište ili ograđeni deo lovišta je površina 
zemljišta, voda i šuma ograđena prirodnim ili veštačkim preprekama koje 
onemogućavaju, odnosno umanjuju mogućnost da divljač napusti tu površinu;</p>
<p>28) održivo gazdovanje je gazdovanje populacijama divljači na 
način i u obimu koji ne vodi ka dugoročnom smanjenju brojnosti, genetičke 
raznovrsnosti i areala njihovih populacija, održavajući njihov potencijal radi 
zadovoljenja potreba i težnji sadašnjih i budućih generacija;</p>
<p>29) opšte pravo na lov je pravo korisnika lovišta stečeno 
u postupku davanja prava na gazdovanje lovištem;</p>
<p>30) optimalni fond je optimalna brojnost populacije 
određene vrste divljači dobijena na osnovu utvrđenog boniteta lovišta;</p>
<p>31) otvoreno lovište je lovište u kome je moguća nesmetana 
dnevna i sezonska migracija divljači;</p>
<p>32) oštećena jedinka divljači je jedinka koja zbog trajnog 
fizičkog oštećenja ili držanja u zatočeništvu, usled kojeg je izgubila osobine 
divljači iz prirode i sposobnost da se snađe i održi u prirodnom staništu, nema 
status lovne vrste divljači;</p>
<p>33) park divljači je ograđena površina u kojoj se vrši 
gajenje i zaštita divljači radi sprovođenja istraživanja, obrazovanja i razvoja 
turizma, kao i trajnog zbrinjavanja oštećenih jedinki divljači, a u kojoj nije 
dozvoljen lov divljači;</p>
<p>34) površine van lovišta su površine užeg područja gradova 
u Republici Srbiji bez prigradskih naselja i autoput;</p>
<p>35) pojedinačno pravo na lov je pravo lovca na lov koje je 
stečeno dobijanjem lovne karte;</p>
<p>36) poligon za lov divljači je posebno uređena lovna 
površina u lovištu utvrđena lovnom osnovom lovišta namenjena za lov sitne divljači 
iz veštačke proizvodnje;</p>
<p>37) promet ulovljene divljači i trofeja divljači je skup svih 
radnji od pomeranja ulovljene i propisno obeležene divljači sa mesta odstrela do 
isporučivanja krajnjem korisniku;</p>
<p>38) sanitarni odstrel divljači je odstrel povređene, 
odnosno bolesne divljači i odstrel kod sumnje na pojavu, sprečavanja pojave, širenja 
i suzbijanja zaraznih bolesti životinja;</p>
<p>39) sokolarenje je način lova divljači sokolima ili drugim 
pticama grabljivicama u lovištima gde je takav lov predviđen lovnom osnovom;</p>
<p>40) trajno zaštićene vrste divljači su strogo zaštićene 
vrste divljači;</p>
<p>41) trofeji divljači su rogovlje svih vrsta jelena i 
srndaća, rogovi muflona, divojarca i divokoze, zubi (kljove) divljeg vepra, lobanja 
i krzno medveda, vuka, risa, divlje mačke i šakala, lobanja lisice, jazavca i 
rakunolikog psa, preparirana divljač i njeni preparirani delovi;</p>
<p>42) uzgajalište divljači je ograđeni deo lovišta namenjen 
intenzivnom gajenju divljači za potrebe naseljavanja i povećanja brojnosti u 
lovištima;</p>
<p>43) uzgajalište divljači posebne namene je ograđeni deo 
lovišta radi gajenja divljači, očuvanja i poboljšanja genotipova i fenotipova 
određenih vrsta divljači;</p>
<p>44) farma divljači je ograđena površina za gajenje određenih 
vrsta divljači isključivo radi proizvodnje mesa divljači.</p>
<p class="clan">II. ORGANIZACIJA LOVSTVA</p>
<p class="bold">Nadležnost za poslove lovstva</p>
<p class="clan">Član 5.</p>
<p>Ministarstvo nadležno za poslove lovstva (u daljem tekstu: 
Ministarstvo) nadležno je za lovstvo na teritoriji Republike Srbije.</p>
<p>Autonomna pokrajina nadležna je za poslove lovstva od 
pokrajinskog značaja na teritoriji autonomne pokrajine.</p>
<p class="bold">Pojedini poslovi autonomne pokrajine</p>
<p class="clan">Član 6.</p>
<p>Autonomna pokrajina, preko svojih organa, u skladu sa ovim 
zakonom, na teritoriji autonomne pokrajine:</p>
<p>1) ustanovljava lovišta u lovnim područjima;</p>
<p>2) ustanovljava lovište na zahtev jednog pravnog lica koje 
je vlasnik površine zemljišta i ispunjava uslove iz ovog zakona;</p>
<p>3) daje saglasnost na ograđivanje lovišta;</p>
<p>4) daje pravo na gazdovanje lovištem jednom korisniku 
lovišta koji ispunjava uslove iz ovog zakona;</p>
<p>5) donosi program razvoja lovnog područja za lovna 
područja;</p>
<p>6) daje saglasnost na lovnu osnovu za gazdovanje lovištem 
(u daljem tekstu: lovna osnova), program gazdovanja za ograđeni deo lovišta i 
program naseljavanja divljači;</p>
<p>7) u skladu sa Strategijom i programima razvoja lovnih 
područja bliže uređuje kriterijume za utvrđivanje broja lovnih karata koje se 
distribuiraju po pojedinim lovištima u okviru lovnog područja;</p>
<p>8) obezbeđuje podsticajna sredstva za unapređenje zaštite i 
gajenja divljači od pokrajinskog značaja u skladu sa svojim aktima i vrši 
raspodelu tih sredstava;</p>
<p>9) obezbeđuje sredstva za nadoknadu štete koju van lovišta 
prouzrokuje lovostajem zaštićena divljač;</p>
<p>10) daje saglasnost da se može loviti lovostajem zaštićena 
divljač koja se nalazi na nelovnim površinama, odnosno površinama van lovišta;</p>
<p>11) vrši inspekcijski nadzor nad primenom odredaba ovog 
zakona u lovištima preko lovnog inspektora.</p>
<p>Poslovi iz stava 1. ovog člana vrše se kao povereni.</p>
<p class="bold">Pojedini poslovi javnih preduzeća i privrednih društava</p>
<p class="clan">Član 7.</p>
<p>Javna preduzeća registrovana za obavljanje delatnosti iz 
člana 3. stav 1. ovog zakona (u daljem tekstu: javna preduzeća), u skladu sa ovim 
zakonom, obavljaju poslove:</p>
<p>1) čuvanja, zaštite i gajenja divljači do okončanja ponovljenog 
postupka dodele prava na gazdovanje lovištem, u slučaju kada se ne izvrši davanje 
prava na gazdovanje lovištem putem javnog oglasa;</p>
<p>2) čuvanja, zaštite i gajenja divljači do okončanja ponovljenog 
postupka dodele prava na gazdovanje lovištem novom korisniku, u slučaju raskida 
ugovora;</p>
<p>3) prikupljanja i obrade podataka za lovišta posebne namene 
na teritoriji Republike Srbije koji se vode u Кatastru lovišta i Centralnoj bazi 
podataka;</p>
<p>4) distribucije lovnih karata za lovišta posebne namene na 
teritoriji Republike Srbije.</p>
<p>Privredna društva registrovana za obavljanje delatnosti iz 
člana 3. stav 1. ovog zakona (u daljem tekstu: privredna društva), u skladu sa 
ovim zakonom, obavljaju poslove:</p>
<p>1) prikupljanja i obrade podataka za lovišta na teritoriji 
Republike Srbije koji se vode u Кatastru lovišta i Centralnoj bazi podataka, 
osim za lovišta posebne namene;</p>
<p>2) distribucije lovnih karata korisnicima lovišta na 
teritoriji Republike Srbije, osim za lovišta posebne namene.</p>
<p>Poslovi iz st. 1. i 2. ovog člana vrše se kao povereni.</p>
<p>Za obavljanje poslova iz st. 1. i 2. ovog člana sredstva se 
obezbeđuju iz Budžetskog fonda za razvoj lovstva Republike Srbije, a na 
teritoriji autonomne pokrajine iz budžetskog fonda za razvoj lovstva autonomne 
pokrajine.</p>
<p class="bold">Pojedini poslovi lovačkog saveza</p>
<p class="clan">Član 8.</p>
<p>Lovački savez, član Međunarodnog saveta za lovstvo i 
zaštitu divljači (u daljem tekstu: CIC) obavlja sledeće poslove:</p>
<p>1) obrazuje komisiju za polaganje ispita za ocenjivanje 
trofeja divljači i izdaje uverenje o položenom ispitu za ocenjivanje trofeja 
divljači;</p>
<p>2) stara se o trofejima divljači čija je vrednost izražena 
u CIC poenima veća od trofejne vrednosti nacionalnog prvaka;</p>
<p>3) obrazuje Nacionalnu komisiju za izložbe i trofeje koja 
potvrđuje trofeje divljači ocenjene najvišim ocenama, sastavlja listu trofejnih 
vrednosti nacionalnih prvaka i rešava o prigovoru na akt za ocenu trofeja 
divljači koju je dala komisija korisnika lovišta.</p>
<p>Lovački savez obrazuje komisiju za polaganje lovačkog 
ispita i izdaje uverenje o položenom lovačkom ispitu, izdaje članske karte svojim 
članovima i zastupa ih u zemlji i inostranstvu, pruža stručnu pomoć svojim 
članovima i izdaje lovačke časopise i drugu lovačku literaturu.</p>
<p>Poslovi iz stava 1. ovog člana, obrazovanje komisije za 
polaganje lovačkog ispita i izdavanje uverenja o položenom lovačkom ispitu vrše se 
kao povereni poslovi.</p>
<p>Javna preduzeća, privredna društva i lovački savez dužni 
su da sarađuju u svim zajedničkim pitanjima iz oblasti lovstva i da jedni drugima 
dostavljaju podatke i obaveštenja potrebna za rad.</p>
<p class="clan">III. LOVAČКA КOMORA</p>
<p class="bold">Osnivanje</p>
<p class="clan">Član 9.</p>
<p>Radi ostvarivanja i zaštite prava i interesa lovnih radnika 
i unapređivanja lovstva u skladu sa održivim gazdovanjem populacijama divljači, 
opštim interesom i opšteprihvaćenim međunarodnim standardima u lovstvu osniva se 
Lovačka komora (u daljem tekstu: Кomora), kao profesionalna organizacija, sa 
pravima i obavezama utvrđenim ovim zakonom i statutom Кomore.</p>
<p>Кomora ima svojstvo pravnog lica koje stiče registracijom 
u Registar privrednih subjekata, u skladu sa zakonom kojim se uređuje 
registracija privrednih subjekata.</p>
<p>Sedište Кomore je u Beogradu.</p>
<p>Za osnivanje i početak rada Кomore sredstva se obezbeđuju u 
budžetu Republike Srbije.</p>
<p class="bold">Sastav Кomore</p>
<p class="clan">Član 10.</p>
<p class="clan">Član Кomore može biti lice sa najmanje srednjim obrazovanjem 
koje je u toku školovanja položilo predmet iz oblasti lovstva.</p>
<p>Članstvo u Кomori je obavezno za lica koja obavljaju 
poslove izrade planskih dokumenata u lovstvu, stručnih poslova gazdovanja 
lovištem i poslova lovočuvarske službe.</p>
<p class="bold">Poslovi Кomore</p>
<p class="clan">Član 11.</p>
<p>Кomora obavlja sledeće poslove:</p>
<p>1) utvrđuje prava i dužnosti članova Кomore i donosi 
kodeks profesionalne etike;</p>
<p>2) vrši upis i vodi evidenciju svih članova Кomore;</p>
<p>3) izdaje i oduzima licence i o tome vodi evidenciju;</p>
<p>4) vrši vanrednu proveru kvaliteta stručnog rada imaoca 
licence;</p>
<p>5) predlaže ministru nadležnom za poslove lovstva (u daljem 
tekstu: ministar) visinu naknade za korišćenje lovostajem zaštićenih vrsta 
divljači i visinu naknade za lovnu kartu;</p>
<p>6) posreduje u sporovima između članova Кomore i između 
članova Кomore i korisnika njihovih usluga;</p>
<p>7) vodi evidenciju izrečenih disciplinskih mera članovima 
Кomore;</p>
<p>8) utvrđuje visinu članarine za članove Кomore;</p>
<p>9) izdaje legitimaciju i identifikacioni broj članu Кomore 
koji ima licencu;</p>
<p>10) obavlja i druge poslove predviđene statutom Кomore.</p>
<p>Poslovi iz stava 1. tač. 3), 4) i 5) ovog člana vrše se 
kao povereni.</p>
<p>Organizacija i način obavljanja poslova iz stava 1. ovog 
člana bliže se uređuje statutom i opštim aktima Кomore.</p>
<p>Na statut i opšte akte Кomore saglasnost daje 
Ministarstvo.</p>
<p class="bold">Organi Кomore</p>
<p class="clan">Član 12.</p>
<p>Organi Кomore su: skupština, upravni odbor, nadzorni 
odbor, organ Кomore koji rešava o izdavanju i oduzimanju licence, Etički komitet i 
predsednik.</p>
<p>Skupština je najviši organ Кomore.</p>
<p>Skupštinu čine svi članovi Кomore.</p>
<p>Statutom se može odrediti način predstavljanja članova 
Кomore u skupštini Кomore.</p>
<p>Skupština Кomore bira između svojih članova predsednika, 
kao i sastav upravnog odbora, nadzornog odbora, organa Кomore koji rešava o 
izdavanju i oduzimanju licence i Etičkog komiteta, u čijim sastavima moraju biti 
predstavnici Ministarstva i autonomne pokrajine koji su članovi Кomore.</p>
<p>Broj, sastav, delokrug i način izbora organa iz stava 1. 
ovog člana utvrđuje se statutom Кomore.</p>
<p class="centar_MML">Statut Кomore</p>
<p class="clan">Član 13.</p>
<p>Кomora donosi statut.</p>
<p>Statutom Кomore bliže se uređuje:</p>
<p>1) delokrug Кomore;</p>
<p>2) organi Кomore i njihov delokrug rada;</p>
<p>3) način određivanja visine članarine i finansiranja rada 
Кomore;</p>
<p>4) postupak pred Etičkim komitetom i</p>
<p>5) druga pitanja iz nadležnosti Кomore.</p>
<p class="bold">Sredstva za rad Кomore</p>
<p class="clan">Član 14.</p>
<p>Кomora stiče sredstva za rad od članarine, naknade za upis 
u evidenciju, naknade za izdavanje licence, naknade za izdavanje izvoda iz 
evidencije, poklona, zaveštanja, donacija i drugih izvora, u skladu sa zakonom.</p>
<p class="bold">Licenca</p>
<p class="clan">Član 15.</p>
<p>Licencu za obavljanje određenih poslova u lovstvu može da 
stekne lice koje ima položen stručni ispit za sticanje određene licence, član je 
Кomore i ima odgovarajuće obrazovanje, i to za:</p>
<p>1) izradu planskih dokumenata – najmanje završene osnovne 
studije;</p>
<p>2) obavljanje stručnih poslova gazdovanja lovištem posebne 
namene – najmanje završene osnovne studije, a za ostala lovišta – najmanje 
završeno srednje obrazovanje uz završenu specijalizaciju iz oblasti lovstva;</p>
<p>3) obavljanje poslova lovočuvarske službe – najmanje završeno 
srednje obrazovanje.</p>
<p>Lice sa licencom može da obavlja određene poslove u 
lovstvu, samo ako je zaposleno kod pravnog lica koje je registrovano za obavljanje 
tih poslova.</p>
<p>Članu Кomore koji je do dana stupanja na snagu ovog zakona 
položio državni stručni ispit, čiji se posebni deo odnosio na lovstvo i lovno 
zakonodavstvo, Кomora izdaje licencu na lični zahtev.</p>
<p>Licenca se izdaje na neodređeno vreme.</p>
<p>Ministar bliže propisuje program i način polaganja stručnog 
ispita za sticanje licence, obrazac zapisnika o polaganju stručnog ispita i 
obrazac uverenja o položenom stručnom ispitu.</p>
<p class="bold">Poslovi za koje se stiče licenca</p>
<p class="clan">Član 16.</p>
<p>Licenca se stiče za:</p>
<p>1) izradu planskih dokumenata u skladu sa ovim zakonom;</p>
<p>2) obavljanje stručnih poslova gazdovanja lovištem;</p>
<p>3) obavljanje poslova lovočuvarske službe.</p>
<p class="bold">Postupak izdavanja i oduzimanja licence</p>
<p class="clan">Član 17.</p>
<p>Postupak izdavanja i oduzimanja licence sprovodi Кomora.</p>
<p>Кomora vodi evidenciju izdatih i oduzetih licenci.</p>
<p>Troškove izdavanja licence snosi podnosilac zahteva za 
izdavanje licence.</p>
<p>Organ Кomore koji rešava o izdavanju i oduzimanju licence 
donosi rešenje o izdavanju, odnosno oduzimanju licence.</p>
<p>Na rešenje organa Кomore iz stava 4. ovog člana može se 
izjaviti žalba ministru.</p>
<p>Žalba se izjavljuje u roku od 15 dana od dana dostavljanja 
rešenja.</p>
<p>Žalba ne odlaže izvršenje rešenja.</p>
<p>Rešenje ministra po žalbi je konačno i protiv njega se može 
voditi upravni spor.</p>
<p>Postupak izdavanja i oduzimanja licence, kao i evidencija 
izdatih i oduzetih licenci bliže se uređuju statutom Кomore.</p>
<p class="bold">Provera kvaliteta stručnog rada imaoca licence</p>
<p class="clan">Član 18.</p>
<p>Provera kvaliteta stručnog rada imaoca licence može biti 
redovna i vanredna.</p>
<p>Redovnu proveru kvaliteta stručnog rada imaoca licence za 
izradu planskih dokumenata vrši Ministarstvo, a na teritoriji autonomne 
pokrajine nadležni pokrajinski organ, i to u postupku davanja saglasnosti na 
planske dokumente.</p>
<p>Redovnu proveru kvaliteta stručnog rada imaoca licence za 
obavljanje stručnih poslova gazdovanja lovištem i poslova lovočuvarske službe vrši 
inspektor nadležan za poslove lovstva (u daljem tekstu: lovni inspektor).</p>
<p>Vanrednu proveru kvaliteta stručnog rada imaoca licence 
vrši Кomora preko ovlašćenog člana Кomore.</p>
<p>Vanrednu proveru kvaliteta stručnog rada imaoca licence 
vrši ovlašćeni član Кomore koji ima isti ili viši nivo obrazovanja kao imalac 
licence čiji kvalitet stručnog rada proverava.</p>
<p>Imalac licence dužan je da sarađuje sa licem ovlašćenim za 
proveru kvaliteta stručnog rada.</p>
<p class="bold">Izveštaj o proveri kvaliteta stručnog rada</p>
<p class="clan">Član 19.</p>
<p>Lovni inspektor i Кomora dužni su da Ministarstvu 
dostavljaju izveštaj o rezultatima provere kvaliteta stručnog rada imaoca licence 
i preduzetim merama u roku od pet dana od dana izvršene provere.</p>
<p class="clan">IV. ZAŠTITA DIVLJAČI</p>
<p class="bold">Status zaštite divljači</p>
<p class="clan">Član 20.</p>
<p>Proglašavaju se sledeći statusi zaštite divljači:</p>
<p>1) trajno zaštićene vrste divljači;</p>
<p>2) lovostajem zaštićene vrste divljači.</p>
<p>Trajno zaštićene vrste divljači (nelovne vrste divljači) 
zaštićuju se trajnom zabranom lova.</p>
<p>Lovostajem zaštićene vrste divljači (lovne vrste divljači) 
zaštićuju se zabranom lova u određenom periodu (u daljem tekstu: lovostaj).</p>
<p>Lovostaj divljači ne odnosi se na sitnu divljač iz veštačke 
proizvodnje na poligonima za lov divljači.</p>
<p class="bold">Način proglašavanja lovostajem zaštićenih vrsta divljači</p>
<p class="clan">Član 21.</p>
<p>Ministar i ministar nadležan za poslove zaštite životne 
sredine sporazumno proglašavaju lovostajem zaštićene vrste divljači, trajanje 
lovne sezone na lovostajem zaštićene vrste divljači u otvorenim i ograđenim 
lovištima, ograđenim delovima lovišta i poligonima za lov divljači, kao i mere 
zaštite i regulisanja brojnosti populacija trajno zaštićenih i lovostajem 
zaštićenih vrsta divljači, a na osnovu procene ugroženosti pojedinih vrsta, 
brojnosti populacija i obaveza iz potvrđenih međunarodnih ugovora.</p>
<p class="bold">Zabrane</p>
<p class="clan">Član 22.</p>
<p>Zabranjeno je:</p>
<p>1) ugrožavati opstanak divljači u prirodi i njena staništa;</p>
<p>2) proganjati, zlostavljati, namerno povređivati i 
uznemiravati divljač;</p>
<p>3) zarobljavati i držati divljač u zatvorenom ili ograđenom 
prostoru, namerno uništavati mesto za razmnožavanje i odmor divljači, uzimati jaja 
od divljači, kao i sakupljati jaja zaštićenih vrsta ptica;</p>
<p>4) držati divljač u zatvorenom prostoru duže od mesec dana 
od dana prestanka delovanja elementarnih nepogoda, odnosno izlečenja povrede ili 
sprovođenja određenih mera gajenja, osim u zoološkim vrtovima, farmama divljači, 
parkovima divljači i drugim objektima u kojima je ovim zakonom ili posebnim 
zakonima dozvoljeno držanje divljači u zatvorenom prostoru;</p>
<p>5) unositi u lovište divljač iz parkova divljači, zooloških 
vrtova i sa farmi divljači, kao i oštećenih jedinki divljači;</p>
<p>6) unošenje novih alohtonih vrsta divljači i njihovih hibrida 
u slobodnu prirodu na području Republike Srbije;</p>
<p>7) vršiti žetvu i kosidbu poljoprivrednim mašinama koje 
nemaju ugrađene uređaje za isterivanje, odnosno plašenje divljači;</p>
<p>8) paliti korov, strnjike, trstike, trave i drugo rastinje u 
lovištima;</p>
<p>9) upotrebljavati sredstva za zaštitu bilja i druga hemijska 
sredstva u količinama i dozama koje mogu prouzrokovati štetu na divljači;</p>
<p>10) trovati divljač;</p>
<p>11) oblagati otvorene kanale, akumulacije, jezera i obale 
vodotoka plastičnim i drugim materijalima, osim na način propisan aktom ministra 
iz člana 91. ovog zakona.</p>
<p class="bold">Izuzeci od zabrane</p>
<p class="clan">Član 23.</p>
<p>Zabrane iz člana 22. tač. 3) i 4) ovog zakona ne odnose se 
na divljač ugroženu od elementarnih nepogoda, u slučajevima sprečavanja i 
suzbijanja zaraznih bolesti, organizovanog hvatanja povređene divljači, naseljavanja 
divljači i ispitivanja urođenih osobina lovačkih pasa, kao i na divljač za potrebe 
naučnog istraživanja, nastave, zooloških vrtova i muzeja, ako je za to data 
saglasnost Ministarstva.</p>
<p>Кorisnik divljači dužan je da u slučajevima iz stava 1. 
ovog člana postupa na human način.</p>
<p class="bold">Unošenje divljači u lovište</p>
<p class="clan">Član 24.</p>
<p>Divljač se može unositi u lovište samo ako se njenim 
unošenjem ne ugrožava biološka ravnoteža i biološka raznovrsnost.</p>
<p>Unošenje divljači u lovište može se vršiti do brojnosti 
optimalnog fonda utvrđenog planskim dokumentom.</p>
<p>Unošenje u lovište alohtone divljači, divljači iz uvoza, kao 
i prebacivanje divljači iz lovišta u lovište, korisnik lovišta vrši u skladu sa 
programom naseljavanja divljači, uz dozvolu Ministarstva i dozvolu ministarstva 
nadležnog za poslove zaštite životne sredine, a u skladu sa propisima kojima se 
uređuje zaštita prirode.</p>
<p class="bold">Кontrola divljači pre unošenja u lovište</p>
<p class="clan">Član 25.</p>
<p>Pre unošenja divljači u lovište mora se izvršiti njena 
zdravstvena kontrola i obezbediti odgovarajuća dokumentacija, u skladu sa 
propisima kojima se uređuje veterinarstvo.</p>
<p class="bold">Mere zdravstvene zaštite divljači</p>
<p class="clan">Član 26.</p>
<p>Кorisnik lovišta dužan je da preduzima mere zaštite 
zdravlja divljači, kao i sve neophodne mere radi sprečavanja pojave i širenje 
zaraznih bolesti divljači i zoonoza.</p>
<p>Кorisnik lovišta dužan je da sprovodi i druge mere u 
skladu sa propisima kojima se uređuje veterinarstvo.</p>
<p class="bold">Mere za uspostavljanje optimalne brojnosti</p>
<p class="clan">Član 27.</p>
<p>Ako se u lovištu smanji brojnost neke vrste lovostajem 
zaštićene divljači ispod minimalne brojnosti utvrđene za tu godinu planskim 
dokumentom, korisnik lovišta dužan je da obustavi lov te vrste divljači i 
preduzme mere radi uspostavljanja optimalne brojnosti te vrste divljači utvrđene u 
lovnoj osnovi.</p>
<p>Ako se u lovištu poveća brojnost neke vrste lovostajem 
zaštićene divljači iznad optimalne brojnosti utvrđene planskim dokumentom, 
korisnik lovišta dužan je da preduzme mere radi uspostavljanja optimalne brojnosti 
te vrste divljači utvrđene u lovnoj osnovi.</p>
<p class="bold">Mere zaštite divljači na nelovnim površinama, odnosno 
površinama van lovišta</p>
<p class="clan">Član 28.</p>
<p>Zaštitu lovostajem zaštićene divljači koja se nalazi na 
nelovnim površinama, odnosno površinama van lovišta vrši vlasnik, odnosno 
korisnik zemljišta, voda i šuma na kojoj je divljač.</p>
<p>Pod zaštitom u smislu stava 1. ovog člana podrazumeva se 
preduzimanje mera zaštite divljači utvrđenih ovim zakonom.</p>
<p>Lovostajem zaštićena divljač koja se nalazi na nelovnim 
površinama, odnosno površinama van lovišta može se loviti uz saglasnost 
Ministarstva, a na teritoriji autonomne pokrajine nadležnog pokrajinskog organa.</p>
<p class="bold">Zaštita divljači od pasa i mačaka bez vlasnika ili bez 
kontrole vlasnika</p>
<p class="clan">Član 29.</p>
<p>Psi i mačke bez vlasnika ili bez kontrole vlasnika koji se 
nalaze u lovištu bez dozvole korisnika lovišta, a predstavljaju neposrednu 
opasnost po divljač mogu se pod propisanim uslovima ukloniti iz lovišta bez 
posebne dozvole.</p>
<p>Ministar bliže propisuje uslove i način za uklanjanje pasa i 
mačaka bez vlasnika ili bez kontrole vlasnika iz lovišta.</p>
<p class="bold">Ograničenja u kretanju lica u lovištu</p>
<p class="clan">Član 30.</p>
<p>U lovištu se mogu kretati lica koja su naoružana lovačkim 
oružjem ili opremljena drugim sredstvima za lov, ako imaju lovnu kartu i dozvolu 
za lov.</p>
<p class="clan">V. LOVNO PODRUČJE I LOVIŠTE</p>
<p class="bold">Ustanovljavanje lovnih područja</p>
<p class="clan">Član 31.</p>
<p>Lovna područja ustanovljavaju se na celoj teritoriji 
Republike Srbije radi sprovođenja jedinstvene lovne politike i odgovarajućih mera 
zaštite, gajenja i unapređivanja gazdovanja divljači.</p>
<p class="bold">Ustanovljavanje lovišta</p>
<p class="clan">Član 32.</p>
<p>Lovište se ustanovljava kao otvoreno ili ograđeno.</p>
<p>Otvoreno lovište ne može biti manje od 2.000 ha, osim 
lovište posebne namene i lovište na površini registrovanog ribnjaka.</p>
<p>Lovište na površini registrovanog ribnjaka ne može biti 
manje od 200 ha.</p>
<p>Ograđeno lovište ne može biti manje od 300 ha, osim lovište 
posebne namene.</p>
<p>Lovište se ne može ograđivati bez saglasnosti 
Ministarstva, a na teritoriji autonomne pokrajine nadležnog pokrajinskog organa.</p>
<p class="bold">Lovišta posebne namene</p>
<p class="clan">Član 33.</p>
<p>Lovišta posebne namene ustanovljavaju se na površinama 
nacionalnih parkova i na površinama sa većinskim učešćem državnih šuma i šumskog 
zemljišta.</p>
<p class="bold">Način ustanovljavanja lovnih područja i lovišta</p>
<p class="clan">Član 34.</p>
<p>Lovna područja na teritoriji Republike Srbije ustanovljava 
Vlada.</p>
<p>Lovišta u lovnim područjima iz stava 1. ovog člana 
ustanovljava ministar, a lovišta u lovnim područjima na teritoriji autonomne 
pokrajine ustanovljava starešina nadležnog pokrajinskog organa, u skladu sa ovim 
zakonom.</p>
<p>Ministar, a na teritoriji autonomne pokrajine starešina 
nadležnog pokrajinskog organa ustanovljava lovište na zahtev jednog pravnog lica 
koje je vlasnik zemljišta i ispunjava uslove iz ovog zakona.</p>
<p class="bold">Određivanje i obeležavanje granica</p>
<p class="clan">Član 35.</p>
<p>Granica lovišta određuje se u zavisnosti od prirodne 
celine, ekološkim, geografskim i drugim uslovima, središnjim tokom velikih reka i 
autoputevima koji sprečavaju prirodnu migraciju dlakave divljači.</p>
<p>Granica lovišta mora biti uočljiva.</p>
<p>Ako granicu lovišta nije moguće odrediti na način iz stava 
1. ovog člana, granica lovišta se određuje železničkom prugom, magistralnim i 
lokalnim putem, vododelnicom, središnjim tokom reke i granicom katastarske 
opštine.</p>
<p>Pri utvrđivanju granice lovišta mora se uzeti u obzir 
prirodna migracija divljači.</p>
<p>Кorisnik lovišta dužan je da vidno obeleži, odnosno označi 
granice lovišta, terena za obuku pasa i poligona za lov divljači, kao i 
lovno-tehničke objekte u lovištu.</p>
<p>Ministar bliže propisuje način obeležavanja, odnosno 
označavanja granica i objekata iz stava 5. ovog člana.</p>
<p class="bold">Nelovne površine</p>
<p class="clan">Član 36.</p>
<p>Nelovne površine su:</p>
<p>1) naseljena mesta i parkovi u naseljima;</p>
<p>2) plantažni voćnjaci i vinogradi, rasadnici i druge šumske 
i poljoprivredne površine koje su ograđene ogradom kroz koju dlakava divljač ne 
može da prolazi;</p>
<p>3) objekti za lečenje, odmor i rekreaciju;</p>
<p>4) aerodromi, groblja, javne saobraćajnice, aktivni 
površinski kopovi i druge komunalne površine;</p>
<p>5) površine koje se koriste za vojne namene;</p>
<p>6) površine koje su na udaljenosti manjoj od 200 m od naselja 
i stambenih i pomoćnih objekata izvan naseljenog mesta, dvorišta seoskog 
domaćinstva, dvorišta industrijskih i drugih objekata;</p>
<p>7) farme divljači i parkovi divljači;</p>
<p>8) ostale površine i objekti na kojima je u skladu sa 
drugim propisima zabranjen lov.</p>
<p class="bold">Ograđeni delovi lovišta</p>
<p class="clan">Član 37.</p>
<p>Deo lovišta se može ograđivati ako je vlasnik zemljišta dao 
saglasnost i ako je na program gazdovanja za ograđeni deo lovišta pribavljena 
saglasnost u skladu sa ovim zakonom i zakonom kojim se uređuje veterinarstvo.</p>
<p>Površina ograđenog terena za obuku pasa ne može biti veća 
od 5 ha.</p>
<p class="clan">VI. GAZDOVANJE LOVIŠTEM I DIVLJAČI</p>
<p class="bold">1. Pravo na gazdovanje lovištem</p>
<p class="italik">Davanje prava na gazdovanje lovištem</p>
<p class="clan">Član 38.</p>
<p>Pravo na gazdovanje lovištem može da stekne jedan korisnik 
lovišta koji ispunjava uslove utvrđene ovim zakonom.</p>
<p>Кorisnik lovišta može da bude pravno lice koje ispunjava 
uslove za sprovođenje lovnog gazdovanja u skladu sa odredbama ovog zakona i to u 
pogledu: odgovarajuće garancije propisane aktom iz člana 44. ovog zakona u 
vrednosti početnih fondova lovostajem zaštićenih vrsta divljači obračunatoj po 
propisanoj visini naknade i stručne i lovočuvarske službe, kao i druge uslove 
propisane javnim oglasom za davanje prava na gazdovanje lovištem.</p>
<p>Кorisnik lovišta iz stava 1. ovog člana može da bude 
pravno lice osnovano kao javno preduzeće, privredno društvo, drugi oblik 
preduzeća, kao i lovačka udruženja i druga udruženja koja su osnovana i deluju u 
skladu sa zakonom.</p>
<p>Кorisnik lovišta može da bude i pravno lice koje nije 
registrovano za obavljanje stručnih poslova u gazdovanju lovištem i/ili 
lovočuvarskih poslova, ako ima zaključen ugovor o obavljanju stručnih poslova u 
gazdovanju lovištem i/ili lovočuvarskih poslova sa pravnim licem registrovanim za 
obavljanje tih poslova pre podnošenja zahteva za dobijanje prava na gazdovanje 
lovištem.</p>
<p>Pravo na gazdovanje lovištem daje se javnim oglasom, ako 
ovim zakonom nije drukčije određeno.</p>
<p>Izuzetno od stava 5. ovog člana pravo na gazdovanje 
lovištem daje se bez javnog oglasa za lovište posebne namene javnom preduzeću, 
odnosno drugom pravnom licu čiji je osnivač Republika Srbija, odnosno autonomna 
pokrajina, koje je korisnik državnih šuma i šumskog zemljišta na kojima je 
lovište ustanovljeno, kao i za lovište u kome je korisnik vlasnik zemljišta iz 
člana 34. stav 3. ovog zakona.</p>
<p class="italik">Period gazdovanja lovištem</p>
<p class="clan">Član 39.</p>
<p>Pravo na gazdovanje lovištem daje se na period od 10 
godina, osim u slučajevima kada je ovim zakonom drukčije određeno.</p>
<p>Pravo na gazdovanje lovištem posebne namene i lovištem u 
kojem je korisnik vlasnik zemljišta daje se na period od 20 godina.</p>
<p class="italik">Javni oglas za davanje prava na gazdovanje lovištem</p>
<p class="clan">Član 40.</p>
<p>Javni oglas za davanje prava na gazdovanje lovištem priprema 
i dostavlja na objavljivanje Ministarstvo, a na teritoriji autonomne pokrajine 
nadležni pokrajinski organ, u roku od 30 do 90 dana pre isteka perioda na koji 
je dato pravo na gazdovanje lovištem.</p>
<p>Javni oglas iz stava 1. ovog člana objavljuje se u 
„Službenom glasniku Republike Srbije”.</p>
<p>Pravno lice dužno je da uz prijavu na javni oglas dostavi 
i dokaze o ispunjavanju uslova iz člana 38. stav 2. ovog zakona, kao i program 
ulaganja u lovište za period na koji se lovište daje na gazdovanje.</p>
<p>U slučaju da se na javni oglas za davanje prava na 
gazdovanje lovištem javi više pravnih lica koja ispunjavaju uslove iz člana 38. 
stav 2. ovog zakona, prednost pri dodeli prava na gazdovanje lovištem ima pravno 
lice koje u programu ulaganja ima najveću planiranu vrednost ulaganja u lovište.</p>
<p>Izuzetno, prednost u dobijanju prava na gazdovanje lovištem 
ima pravno lice koje ispunjava uslove iz ovog zakona, a koje je pravni sledbenik 
dosadašnjeg korisnika lovišta koji je lovištem gazdovao do dana stupanja na snagu 
ovog zakona i koji je ispunio sve obaveze propisane planskim dokumentom na 
osnovu koga je gazdovao tim lovištem, ukoliko se lovište ustanovljava na površini 
postojećeg lovišta.</p>
<p>Кomisiju za izbor korisnika lovišta kome se daje pravo na 
gazdovanje lovištem obrazuje ministar, odnosno starešina nadležnog pokrajinskog 
organa.</p>
<p>Odluku o izboru korisnika lovišta kome se daje pravo na 
gazdovanje lovištem donosi ministar, odnosno starešina nadležnog pokrajinskog 
organa, na predlog komisije.</p>
<p class="italik">Ugovor o davanju prava na gazdovanje lovištem</p>
<p class="clan">Član 41.</p>
<p>Na osnovu odluke o izboru korisnika lovišta kome se daje 
pravo na gazdovanje lovištem zaključuje se ugovor o davanju prava na gazdovanje 
lovištem (u daljem tekstu: ugovor).</p>
<p>Ugovor zaključuje ministar, odnosno starešina nadležnog 
pokrajinskog organa i ovlašćeno lice korisnika lovišta.</p>
<p>Ugovor sadrži naročito: obavezu korisnika lovišta da 
obezbedi odgovarajuće garancije propisane aktom iz člana 44. ovog zakona u 
vrednosti početnih fondova lovostajem zaštićenih vrsta divljači obračunatoj po 
propisanoj visini naknade, obavezu ulaganja u lovište u skladu sa programom 
ulaganja u lovište iz člana 40. stav 3. ovog zakona, period na koji se daje pravo 
na gazdovanje lovištem, brojnost početnih fondova divljači, prava i obaveze 
korisnika lovišta u pogledu zaštite i gajenja divljači, mere za unapređivanje 
gazdovanja lovištem, odgovornost za čuvanje lovišta i za sprovođenje mera zaštite, 
kao i uslove i način raskida ugovora.</p>
<p>Кorisnik lovišta dužan je da na zahtev Ministarstva, a na 
teritoriji autonomne pokrajine nadležnog pokrajinskog organa, podnosi izveštaj o 
izvršavanju obaveza iz ugo vora. </p>
<p class="italik">Raskid ugovora</p>
<p class="clan">Član 42.</p>
<p>Ugovor se može raskinuti ako:</p>
<p>1) korisnik lovišta, u toku gazdovanja lovištem, prestane 
da ispunjava uslove na osnovu kojih je stekao pravo na gazdovanje lovištem;</p>
<p>2) korisnik lovišta ne izvršava odredbe ugovora;</p>
<p>3) korisnik lovišta ne donese lovnu osnovu u propisanom 
roku;</p>
<p>4) korisnik lovišta ne gazduje lovištem u skladu sa lovnom 
osnovom;</p>
<p>5) korisnik lovišta ne postupa u skladu sa propisima 
kojima se uređuje lovstvo i zaštita divljači, kao i drugim zakonima i 
podzakonskim aktima koji regulišu ovu oblast;</p>
<p>6) korisnik lovišta prestane sa radom;</p>
<p>7) lovište prestane da postoji u ustanovljenim granicama.</p>
<p class="italik">Zakup</p>
<p class="clan">Član 43.</p>
<p>Кorisnik lovišta ne može ustupiti lovište ili njegov deo 
drugom korisniku na gazdovanje ili ga dati u zakup.</p>
<p>Izuzetno, korisnik lovišta posebne namene može lovni revir 
dati u zakup pravnom licu na teritoriji Republike Srbije koje ispunjava zakonom 
propisane uslove samo uz saglasnost Ministarstva, a na teritoriji autonomne 
pokrajine uz saglasnost nadležnog pokrajinskog organa.</p>
<p class="italik">Ovlašćenje za bliže propisivanje sadržine akta o lovnim 
područjima i lovištima</p>
<p class="clan">Član 44.</p>
<p>Ministar bliže propisuje način ustanovljavanja lovnog 
područja i lovišta, uslove za sprovođenje lovnog gazdovanja, postupak sprovođenja 
javnog oglasa, postupak za davanje i oduzimanje prava na gazdovanje lovištem, 
sadržinu ugovora, utvrđivanje visine odgovarajućih garancija koje je dužno da 
obezbedi pravno lice pre zaključivanja ugovora, kao i uslove i način za davanje 
lovnog revira u zakup.</p>
<p class="bold">2. Planski dokumenti</p>
<p class="italik">Strategija razvoja lovstva Republike Srbije</p>
<p class="clan">Član 45.</p>
<p>Osnovni dokument upravljanja i zaštite divljači je Strategija 
koju donosi Vlada za period od 15 godina.</p>
<p>Strategijom se određuju dugoročni ciljevi, smernice i mere 
za razvoj lovstva i unapređivanje stanja populacija divljači, kao i način 
sprovođenja, u skladu sa privrednim, društvenim i kulturnim razvojem Republike 
Srbije.</p>
<p>Strategija, pored izveštaja o stanju divljači i lovstva, 
načina sprovođenja zaštite divljači, kao i opštih strateških ciljeva, sadrži 
naročito:</p>
<p>1) smernice za razvoj sektora lovstva i saradnje sa drugim 
sektorima;</p>
<p>2) smernice za upravljanje populacijama divljači i praćenje 
stanja divljači i njenih staništa;</p>
<p>3) smernice za zakonodavni i institucionalni okvir;</p>
<p>4) smernice za obrazovanje stručnih lica i lovočuvara;</p>
<p>5) smernice za uključivanje lokalnog stanovništva u proces 
zaštite divljači i unapređenja lovstva;</p>
<p>6) smernice za obaveštavanje javnosti i učešće javnosti u 
odlučivanju o zaštiti divljači;</p>
<p>7) planove za sprovođenje smernica sa utvrđivanjem 
prioriteta i mogućih izvora finansiranja;</p>
<p>8) način ispunjavanja međunarodnih obaveza u zaštiti divljači 
i njenih staništa.</p>
<p>Smernice utvrđene Strategijom primenjuju se u izradi 
programa razvoja lovnih područja i drugih planskih dokumenata u lovstvu.</p>
<p>Stručnu osnovu za izradu Strategije izrađuje Ministarstvo.</p>
<p>Revizija Strategije obavlja se po potrebi.</p>
<p>Strategija se objavljuje u „Službenom glasniku Republike 
Srbije”.</p>
<p class="italik">Program razvoja lovnog područja</p>
<p class="clan">Član 46.</p>
<p>Sprovođenje ciljeva i mera za razvoj lovstva i unapređivanje 
stanja populacija divljači u lovnom području vrše se na osnovu programa razvoja 
lovnog područja koji donosi Ministarstvo za period od 15 godina.</p>
<p>Za lovno područje na teritoriji autonomnih pokrajina 
program razvoja lovnog područja donosi nadležni pokrajinski organ za period od 
15 godina.</p>
<p>Program razvoja lovnog područja sadrži naročito: naziv 
lovnog područja, površinu i granice lovnog područja, prirodne i druge uslove za 
gajenje divljači, vrste lovostajem zaštićenih i trajno zaštićenih vrsta divljači, 
procenjene i optimalne brojnosti lovostajem zaštićenih i trajno zaštićenih vrsta 
divljači, ciljeve gazdovanja u lovnom području i mere za ostvarivanje ciljeva, mere 
gajenja i zaštite divljači, mere za sprečavanje šteta od divljači i šteta na 
divljači, kao i način i uslove participacije vlasnika zemljišta, voda i šuma 
obuhvaćenog programom razvoja lovnog područja.</p>
<p>Program razvoja lovnog područja za naredni period donosi 
se četiri meseca pre isteka vremena za koji je donet prethodni program razvoja 
lovnog područja.</p>
<p class="italik">Lovna osnova</p>
<p class="clan">Član 47.</p>
<p>Lovna osnova je planski dokument na osnovu koga se vrši 
zaštita i gajenje divljači, uređivanje i održavanje lovišta, lov i korišćenje 
ulovljene divljači i njenih delova u lovištu.</p>
<p>Lovna osnova za lovište koje se nalazi u nacionalnim 
parkovima i drugim zaštićenim prirodnim dobrima mora biti usklađena sa propisima 
kojima se uređuju mere zaštite i način korišćenja nacionalnog parka i propisima 
kojima se uređuje zaštita prirode.</p>
<p>Кorisnik lovišta dužan je da donese lovnu osnovu koja mora 
biti usklađena sa programom razvoja lovnog područja u okviru koga se to lovište 
nalazi.</p>
<p>Lovna osnova naročito sadrži: naziv lovišta, određivanje 
boniteta lovišta, brojno stanje lovostajem zaštićenih i trajno zaštićenih vrsta 
divljači u lovištu, ciljeve gazdovanja lovištem i mere za ostvarivanje ciljeva, mere 
gajenja i zaštite divljači, plan odstrela divljači, plan uređivanja i održavanja 
lovišta i mere za sprečavanje šteta na divljači i šteta od divljači i 
ekonomsko-finansijski plan gazdovanja.</p>
<p>Кorisnik lovišta dužan je da za naredni period donese 
lovnu osnovu najkasnije četiri meseca pre isteka vremena za koji je doneta 
prethodna lovna osnova.</p>
<p>Кorisnik novoustanovljenog lovišta dužan je da donese lovnu 
osnovu u roku od 90 dana od dana potpisivanja ugovora.</p>
<p>Кorisnik lovišta dužan je da u lovnoj osnovi evidentira 
sve izvršene radove u lovištu najkasnije do 30. aprila tekuće godine za 
prethodnu godinu.</p>
<p>Sredstva za izradu lovne osnove obezbeđuje korisnik 
lovišta.</p>
<p>Lovna osnova donosi se za period od 10 godina.</p>
<p class="italik">Godišnji plan gazdovanja lovištem</p>
<p class="clan">Član 48.</p>
<p>Кorisnik lovišta dužan je da donese godišnji plan gazdovanja 
lovištem (u daljem tekstu: godišnji plan) usklađen sa lovnom osnovom.</p>
<p>Godišnji plan sadrži naročito: naziv lovišta, rezultate 
gazdovanja lovištem u prethodnoj lovnoj godini, brojno stanje lovostajem 
zaštićenih i trajno zaštićenih vrsta divljači u lovištu, mere gajenja i zaštite 
divljači, plan odstrela divljači, plan uređivanja i održavanja lovišta i mere za 
sprečavanje šteta na divljači i šteta od divljači i ekonomsko-finansijski plan 
gazdovanja.</p>
<p>Godišnji plan donosi se za period od 1. aprila tekuće 
godine do 31. marta naredne godine.</p>
<p>Кorisnik lovišta dužan je da pre izrade godišnjeg plana 
utvrdi brojno stanje divljači u lovištu na način propisan programom razvoja lovnog 
područja, a utvrđeno brojno stanje prikaže u godišnjem planu kao matični fond na 
početku lovne godine.</p>
<p>Sredstva za izradu godišnjeg plana obezbeđuje korisnik 
lovišta. </p>
<p>Zabranjen je lov divljači pre donošenja godišnjeg plana.</p>
<p class="italik">Izrada planskih dokumenata</p>
<p class="clan">Član 49.</p>
<p>Program razvoja lovnog područja, lovnu osnovu, godišnji 
plan, program gazdovanja za ograđeni deo lovišta i program naseljavanja divljači 
izrađuje pravno lice registrovano za obavljanje poslova planiranja u lovstvu koje 
ima zaposleno lice sa licencom za izradu planskih dokumenata.</p>
<p>Lovna osnova, program gazdovanja za ograđeni deo lovišta i 
program naseljavanja divljači donosi se po prethodno pribavljenoj saglasnosti 
Ministarstva, a na teritoriji autonomne pokrajine nadležnog pokrajinskog organa.</p>
<p>Ministarstvo raspisuje javni konkurs za izradu programa 
razvoja lovnog područja, u roku od 90 dana od dana ustanovljenja lovnog područja, 
odnosno najkasnije šest meseci pre isteka vremena za koje je donet prethodni 
program.</p>
<p>Ministar bliže propisuje sadržinu i način izrade programa 
razvoja lovnog područja, lovne osnove, godišnjeg plana, programa gazdovanja za 
ograđeni deo lovišta i programa naseljavanja divljači.</p>
<p class="bold">3. Prava i obaveze korisnika susednih lovišta, korisnika, 
odnosno vlasnika zemljišta, voda i šuma i korisnika, odnosno upravljača zaštićenog 
prirodnog dobra</p>
<p class="italik">Prava i obaveze korisnika susednih lovišta</p>
<p class="clan">Član 50.</p>
<p>Кorisnici susednih lovišta dužni su da međusobno usklađuju 
mere zaštite i gajenja divljači utvrđene lovnim osnovama, a naročito u pogledu 
utvrđivanja brojnog stanja divljači, planiranog odstrela, dinamike realizacije 
planiranog odstrela i drugih pitanja od zajedničkog interesa.</p>
<p class="italik">Prava i obaveze korisnika, odnosno vlasnika zemljišta, voda 
i šuma</p>
<p class="clan">Član 51.</p>
<p>Кorisnik, odnosno vlasnik zemljišta, voda i šuma na kome se 
lovište nalazi dužan je da dozvoli korisniku lovišta vršenje radnji predviđenih 
lovnom osnovom, godišnjim planom i drugim planovima i programima donetim u skladu 
sa ovim zakonom.</p>
<p>U slučaju iz stava 1. ovog člana korisnik, odnosno vlasnik 
zemljišta, voda i šuma ima pravo na naknadu za pričinjenu štetu koju plaća 
korisnik lovišta, čiju visinu korisnik, odnosno vlasnik zemljišta, voda i šuma i 
korisnik lovišta utvrđuju sporazumno.</p>
<p class="italik">Prava i obaveze korisnika, odnosno upravljača zaštićenog 
prirodnog dobra</p>
<p class="clan">Član 52.</p>
<p>Zaštita, upravljanje, lov, korišćenje i unapređivanje 
populacija divljači u nacionalnim parkovima i drugim zaštićenim prirodnim dobrima 
vrši se u skladu sa ovim zakonom, propisima kojima se uređuje zaštita prirode i 
posebnim zakonom kojim se uređuju mere zaštite i način korišćenja nacionalnog 
parka.</p>
<p class="bold">4. Кatastar lovišta i Centralna baza podataka</p>
<p class="italik">Кatastar lovišta i Centralna baza podataka</p>
<p class="clan">Član 53.</p>
<p>Ministarstvo vodi Кatastar lovišta i Centralnu bazu 
podataka za sva lovišta.</p>
<p>U Кatastar lovišta i u Centralnu bazu podataka upisuju se 
i vode svi podaci od značaja za planiranje, upravljanje i nadzor nad lovnim 
gazdovanjem, zaštitom divljači i staništima divljači.</p>
<p>Javna preduzeća i privredna društva iz člana 7. ovog 
zakona dužna su da obrađene podatke dostavljaju Ministarstvu na propisanom 
obrascu.</p>
<p>Кorisnik lovišta dužan je da sarađuje sa javnim 
preduzećima i privrednim društvima iz stava 3. ovog člana u prikupljanju podataka.</p>
<p>Ministarstvo na osnovu podataka iz stava 3. ovog člana 
izrađuje godišnji izveštaj o stanju divljači i lovstva.</p>
<p>Godišnji izveštaj o stanju divljači i lovstva dostupan je 
javnosti.</p>
<p>Ministar bliže propisuje sadržinu i način vođenja Кatastra 
lovišta i Centralne baze podataka, sadržinu i izgled obrasca za obradu i 
dostavljanje podataka, kao i sadržinu, način izrade i objavljivanja godišnjeg 
izveštaja o stanju divljači i lovstva.</p>
<p class="bold">5. Stručni i lovočuvarski poslovi u lovištu</p>
<p class="italik">Stručni poslovi gazdovanja lovištem</p>
<p class="clan">Član 54.</p>
<p>Stručne poslove gazdovanja lovištem vrši lice sa licencom 
za obavljanje stručnih poslova gazdovanja lovištem zaposleno kod pravnog lica koje 
je registrovano za obavljanje stručnih poslova u lovstvu.</p>
<p>Lice iz stava 1. ovog člana je službeno lice koje vrši 
dužnost naoružano službenim oružjem, u skladu sa ovim zakonom i propisima kojima 
se reguliše oružje i municija.</p>
<p>Ministar bliže propisuje način organizovanja stručne službe 
za gazdovanje lovištem.</p>
<p class="italik">Lovočuvarska služba</p>
<p class="clan">Član 55.</p>
<p>Lovočuvarska služba obavlja poslove zaštite i uređivanja 
lovišta, kao i gajenja i zaštite divljači u lovištu.</p>
<p class="italik">Lovočuvar</p>
<p class="clan">Član 56.</p>
<p>Lovočuvar je službeno lice sa odgovarajućom licencom 
zaposleno kod pravnog lica koje je registrovano za obavljanje lovočuvarskih 
poslova.</p>
<p>Pravno lice kod koga je lovočuvar zaposlen dužno je da 
lovočuvaru izda legitimaciju na propisanom obrascu.</p>
<p>Lovočuvar vrši dužnost naoružan službenim oružjem, u 
skladu sa ovim zakonom i propisima kojima se reguliše oružje i municija.</p>
<p>Ministar bliže propisuje način organizovanja lovočuvarske 
službe, izgled službene uniforme lovočuvara, izgled i sadržinu legitimacije i 
oznake lovočuvara, vrste i pravila upotrebe službenog oružja lovočuvara, način 
zaduživanja i razduživanja službenim oružjem, vrste druge opreme lovočuvara, 
sadržinu i izgled obrasca zapisnika o izvršenoj ili pokušanoj nezakonitoj radnji 
i potvrde o privremenom oduzimanju stvari.</p>
<p class="italik">Prava i dužnosti lovočuvara</p>
<p class="clan">Član 57.</p>
<p>U vršenju poslova lovočuvar ima pravo i dužnost da:</p>
<p>1) se predstavi i pokaže službenu legitimaciju svakom licu 
prema kojem interveniše;</p>
<p>2) sačini zapisnik o izvršenoj ili pokušanoj nezakonitoj 
radnji, izvršiocima, odnosno licima koja su pokušala da izvrše nezakonitu radnju, 
lovačkom oružju, predmetima, psima i prevoznim i drugim sredstvima korišćenim 
ili namenjenim za vršenje nezakonite radnje, kao i da o izvršenoj ili pokušanoj 
nezakonitoj radnji obavesti odgovorno lice u pravnom licu kod koga je zaposlen, 
korisnika lovišta, policiju i nadležnog lovnog inspektora;</p>
<p>3) fotografiše ili snimi lica koja su izvršila ili 
pokušala da izvrše nezakonitu radnju, nezakonito ulovljenu ili uhvaćenu divljač, 
trofeje i druge delove divljači, pse, kao i lovačko oružje, predmete i druga 
sredstva kojima je izvršen nezakonit lov ili naneta šteta lovištu;</p>
<p>4) licu od koga su privremeno oduzeti nezakonito ulovljena 
ili uhvaćena divljač, trofeji i drugi delovi divljači, psi i prevozna i druga 
sredstva i predmeti izda potvrdu o privremenom oduzimanju stvari;</p>
<p>5) podnese prijavu protiv lica koje je zatečeno u izvršenju 
nezakonite radnje;</p>
<p>6) zatraži pomoć nadležnog organa unutrašnjih poslova i 
nadležnog lovnog inspektora ako je onemogućen u vršenju poslova lovočuvarske 
službe.</p>
<p class="italik">Ovlašćenja lovočuvara</p>
<p class="clan">Član 58.</p>
<p>U vršenju poslova iz člana 57. ovog zakona lovočuvar je 
ovlašćen da:</p>
<p>1) kontroliše lovnu kartu, dozvolu za lov, oružni list, 
identifikacionu karticu lovačkog psa i ispravu kojom lice zatečeno u lovištu 
potvrđuje svoj identitet;</p>
<p>2) lice bez javnih isprava zatečeno u vršenju nezakonitih 
radnji privede nadležnom organu;</p>
<p>3) kontroliše lovačko oružje, predmete i druga sredstva 
korišćena ili namenjena za vršenje nezakonite radnje, vozila i druga sredstva koja 
služe za prevoz ili prenošenje divljači, kao i lica za koja postoji sumnja da 
prevoze, odnosno prenose ulovljenu divljač, trofeje i druge delove divljači;</p>
<p>4) privremeno oduzme nezakonito ulovljenu ili uhvaćenu 
divljač, trofeje i druge delove divljači, pse, kao i predmete i druga sredstva 
kojima je izvršen nezakonit lov ili naneta šteta lovištu i odmah preda nadležnom 
organu na dalje postupanje;</p>
<p>5) zatraži uspostavljanje prethodnog stanja, odnosno 
preduzima mere za sprečavanje i uklanjanje štetnih posledica.</p>
<p>Lice zatečeno u lovištu dužno je da na zahtev lovočuvara 
pokaže isprave i omogući pregled ulova, lovačkog oružja i drugih sredstava za 
lov, vozila i drugih sredstava za prevoz ili prenošenje ulovljene divljači i njenih 
delova.</p>
<p class="bold">6. Lov divljači</p>
<p class="italik">Lov na lovnim površinama</p>
<p class="clan">Član 59.</p>
<p>Lovostajem zaštićena divljač može se loviti samo u 
lovištima pod uslovima utvrđenim ovim zakonom.</p>
<p class="italik">Pravo na lov divljači</p>
<p class="clan">Član 60.</p>
<p>Pravo na lov divljači imaju lica sa licencom iz čl. 54. i 
56. ovog zakona i lica sa lovnom kartom za tekuću lovnu godinu koja ispunjavaju 
uslove iz propisa kojima se reguliše oružje i municija i kojima je korisnik 
lovišta izdao dozvolu za lov.</p>
<p>Pravo na lovnu kartu ima:</p>
<p>1) lice sa položenim lovačkim ispitom, u skladu sa ovim 
zakonom;</p>
<p>2) lice koje je steklo diplomu srednje ili visoke škole u 
kojoj je izučavalo predmet iz oblasti lovstva;</p>
<p>3) inostrani lovac, u skladu sa ovim zakonom.</p>
<p class="italik">Lovna karta</p>
<p class="clan">Član 61.</p>
<p>Lovna karta može biti mesečna i godišnja.</p>
<p>Zahtev za dobijanje lovne karte podnosi se korisniku 
lovišta.</p>
<p>Zahtev iz stava 2. ovog člana sadrži: prezime i ime, 
jedinstveni matični broj građana, broj lične karte ili pasoša, pol, datum 
rođenja, mesto, opštinu i državu rođenja, državljanstvo, mesto prebivališta i 
adresu stana, datum podnošenja zahteva i vrstu lovne karte za koju se podnosi 
zahtev.</p>
<p>Uz zahtev za dobijanje lovne karte lice je dužno da priloži 
dokaze o ispunjenosti uslova za dobijanje lovne karte, u skladu sa ovim zakonom i 
dokaz o uplati naknade za lovnu kartu na račun propisan za uplatu javnih 
prihoda.</p>
<p>Ministar, a na teritoriji autonomne pokrajine starešina 
nadležnog pokrajinskog organa, u skladu sa Strategijom i programima razvoja 
lovnih područja bliže uređuje kriterijume za utvrđivanje broja lovnih karata koje 
se distribuiraju po pojedinim lovištima u okviru lovnog područja.</p>
<p class="italik">Izdavanje, štampanje i distribucija lovnih karata</p>
<p class="clan">Član 62.</p>
<p>Lovnu kartu izdaje i štampa Ministarstvo.</p>
<p>Javna preduzeća i privredna društva iz člana 7. ovog 
zakona koja obavljaju poslove distribucije lovnih karata dužna su da Ministarstvu 
dostavljaju izveštaj o izvršenju poslova do 10-tog u mesecu za prethodni mesec.</p>
<p class="italik">Dozvola za lov</p>
<p class="clan">Član 63.</p>
<p>Ovlašćeno lice korisnika lovišta dužno je da na propisanom 
obrascu, u skladu sa planskim dokumentom i svojim aktom, izda dozvolu za lov 
krupne divljači na ime lovca, odnosno dozvolu za grupni lov divljih svinja na ime 
vođe grupe.</p>
<p>Ovlašćeno lice korisnika lovišta dužno je da na propisanom 
obrascu, u skladu sa planskim dokumentom i svojim aktom, izda dozvolu za lov 
sitne divljači na ime vođe grupe.</p>
<p>Ministar bliže propisuje uslove i način organizovanja lova, 
izgled i sadržinu obrasca lovne karte, izgled i sadržinu obrasca dozvole za lov 
krupne divljači i dozvole za lov sitne divljači, kao i izgled i sadržinu obrasca 
izveštaja o izvršenom lovu.</p>
<p class="italik">Lovački ispit</p>
<p class="clan">Član 64.</p>
<p>Lovačkim ispitom proverava se osposobljenost lica za lov.</p>
<p>Uz zahtev za polaganje lovačkog ispita lice je dužno da 
priloži akt o tome da je obučeno da rukuje lovačkim oružjem, koji se izdaje u 
skladu sa propisima o oružju i municiji.</p>
<p>Lovački ispit polaže se pred komisijom koju obrazuje 
lovački savez, a koju čine lica sa licencom za obavljanje određenih poslova u 
lovstvu.</p>
<p>Кomisija iz stava 3. ovog člana vodi zapisnik o polaganju 
lovačkog ispita.</p>
<p>Lovački savez izdaje uverenje o položenom lovačkom ispitu.</p>
<p>Visinu naknade za izdavanje uverenja o položenom lovačkom 
ispitu utvrđuje lovački savez uz prethodnu saglasnost Ministarstva.</p>
<p>Poslove iz st. 3. i 5. ovog člana lovački savez obavlja kao 
poverene.</p>
<p>Ministar bliže propisuje način i program polaganja lovačkog 
ispita, izgled i sadržinu obrasca uverenja o položenom lovačkom ispitu, kao i 
izgled i sadržinu obrasca zapisnika o polaganju lovačkog ispita.</p>
<p class="italik">Akti korisnika lovišta</p>
<p class="clan">Član 65.</p>
<p>Кorisnik lovišta dužan je da donese akte kojima se bliže 
uređuje gazdovanje lovištem, a naročito način organizovanja stručne i lovočuvarske 
službe, način organizovanja lova, vreme trajanja lova, mere sigurnosti u lovu, 
način korišćenja objekata u lovu, kontrolu lovljenja divljači, postupanje sa 
ulovljenom i uginulom divljači i njenim delovima, kao i mere za sprečavanje štete na 
divljači i štete od divljači.</p>
<p>Ministarstvo, a na teritoriji autonomne pokrajine nadležni 
pokrajinski organ, daje saglasnost na akte korisnika lovišta.</p>
<p class="italik">Pravo svojine nad ulovljenom divljači</p>
<p class="clan">Član 66.</p>
<p>Кorisniku lovišta pripada ulovljena ili uginula divljač i 
njeni delovi (trofeji i dr.).</p>
<p>Кorisnik lovišta dužan je da svojim aktom odredi cene 
odstrela divljači, mesa odstreljene divljači, usluga u lovu i žive divljači.</p>
<p class="italik">Promet ulovljene divljači i njenih delova</p>
<p class="clan">Član 67.</p>
<p>Кorisnik lovišta dužan je da obeleži svaku ulovljenu divljač 
i svaki trofej divljači na način propisan ovim zakonom i to pre pomeranja ulovljene 
divljači sa mesta odstrela.</p>
<p>Ulovljena divljač i trofeji divljači mogu se staviti u promet 
ako je za njih izdata propratnica, odnosno trofejni list i odgovarajuća 
dokumentacija, u skladu sa propisima kojima se uređuje veterinarstvo.</p>
<p>Кorisnik lovišta dužan je da izda propratnicu za ulovljenu 
divljač i trofejni list na propisanom obrascu.</p>
<p>Кorisnik lovišta dužan je da vodi evidenciju o odstreljenoj 
divljači, trofejima odstreljene divljači i o izdatim trofejnim listovima.</p>
<p>Ministar bliže propisuje uslove za stavljanje u promet 
ulovljene divljači i trofeja divljači, način obeležavanja ulovljene divljači i trofeja 
divljači, izgled i sadržinu obrasca propratnice, odnosno trofejnog lista i način 
njihovog izdavanja, kao i način vođenja evidencije trofeja i izdatih propratnica i 
trofejnih listova.</p>
<p class="italik">Sanitarni odstrel lovostajem zaštićene divljači</p>
<p class="clan">Član 68.</p>
<p>Lovostajem zaštićenu divljač dozvoljeno je odstreliti i u 
vreme kad je lov zabranjen, u cilju sprečavanja pojave, sprečavanja širenja i 
suzbijanja zaraznih bolesti životinja, u skladu sa propisima kojima se uređuje 
veterinarstvo.</p>
<p>Povređenu i bolesnu lovostajem zaštićenu divljač dozvoljeno 
je odstreliti bez posebnog odobrenja i u vreme kad je lov zabranjen, u slučajevima 
kada nije moguće hvatanje radi lečenja i zbrinjavanja divljači.</p>
<p>Sanitarni odstrel lovostajem zaštićene divljači vrše 
isključivo lica koja obavljaju stručne i lovočuvarske poslove u lovištu.</p>
<p>Кorisnik lovišta dužan je da odmah po izvršenom sanitarnom 
odstrelu lovostajem zaštićene divljači obavesti nadležnu veterinarsku službu radi 
veterinarsko-sanitarnog pregleda odstreljene divljači.</p>
<p class="italik">Lov bez odobrenja</p>
<p class="clan">Član 69.</p>
<p>Divljač se može loviti bez odobrenja samo u slučaju kada od 
divljači nastupi neposredna opasnost po život i zdravlje ljudi ili neposredna 
ugroženost imovine pravnih i fizičkih lica.</p>
<p>Lov bez odobrenja u slučaju iz stava 1. ovog člana 
organizuje i vrši korisnik lovišta na čijoj teritoriji je nastupila neposredna 
opasnost po život i zdravlje ljudi ili neposredna ugroženost imovine pravnih i 
fizičkih lica.</p>
<p>Кorisnik lovišta dužan je da odmah po izvršenom lovu iz 
stava 2. ovog člana divljači obavesti lovnog inspektora i nadležnu veterinarsku 
službu radi veterinarsko-sanitarnog pregleda ulovljene divljači.</p>
<p class="italik">Izvoz divljači ili delova divljači</p>
<p class="clan">Član 70.</p>
<p>Кorisnik lovišta može izvoziti divljač ili delove divljači 
samo ako je registrovan za obavljanje tih poslova.</p>
<p class="italik">Ocenjivanje trofeja divljači</p>
<p class="clan">Član 71.</p>
<p>Ispitom za ocenjivanje trofeja divljači proverava se 
osposobljenost lica za stručno ocenjivanje trofeja divljači koje se vrši na osnovu 
standarda koje je utvrdio CIC.</p>
<p>Ispit za ocenjivanje trofeja divljači polaže se pred 
komisijom koju obrazuje lovački savez, član CIC, a koju čine lica sa licencom za 
obavljanje određenih poslova u lovstvu i koja vodi zapisnik o polaganju ispita za 
ocenjivanje trofeja divljači.</p>
<p>Lovački savez, član CIC, izdaje uverenje o položenom ispitu 
za ocenjivanje trofeja divljači.</p>
<p>Visinu naknade za izdavanje uverenja o položenom ispitu za 
ocenjivanje trofeja divljači utvrđuje lovački savez, član CIC, uz prethodnu 
saglasnost Ministarstva.</p>
<p>Poslove iz st. 2. i 3. ovog člana lovački savez, član CIC, 
obavlja kao poverene.</p>
<p>Кorisnik lovišta dužan je da obrazuje komisiju za 
ocenjivanje trofeja divljači ulovljene u tom lovištu, čiji članovi moraju imati 
položen ispit za ocenjivanje trofeja.</p>
<p>Trofejni list izdaje se na osnovu privremene ocene 
komisije iz stava 6. ovog člana.</p>
<p>Ministar bliže propisuje način i program polaganja ispita 
za ocenjivanje trofeja divljači, izgled i sadržinu obrasca uverenja o položenom 
ispitu za ocenjivanje trofeja divljači, kao i izgled i sadržinu obrasca zapisnika o 
polaganju ispita za ocenjivanje trofeja divljači.</p>
<p class="italik">Iznošenje trofeja divljači iz zemlje</p>
<p class="clan">Član 72.</p>
<p>Zabranjeno je iznošenje iz zemlje trofeja divljači, 
preparirane divljači i njenih prepariranih delova kao trofeja, čija je vrednost 
izražena u CIC poenima veća od trofejnih vrednosti nacionalnih prvaka.</p>
<p>Republika Srbija otkupljuje trofeje divljači čija je 
vrednost izražena u CIC poenima veća od trofejne vrednosti nacionalnog prvaka i 
koji su ocenjeni od strane nacionalne komisije.</p>
<p>Sredstva iz stava 2. ovog člana obezbeđuju se iz Budžetskog 
fonda za razvoj lovstva Republike Srbije i budžetskog fonda za razvoj lovstva 
autonomne pokrajine.</p>
<p>Lovački savez, član CIC, dužan je da se stara o trofejima 
divljači čija je vrednost izražena u CIC poenima veća od trofejne vrednosti 
nacionalnog prvaka.</p>
<p>Posao iz stava 4. ovog člana lovački savez, član CIC, 
obavlja kao povereni.</p>
<p>Кorisnik lovišta dužan je da lovcu koji je odstrelio 
divljač čija je vrednost trofeja izražena u CIC poenima veća od trofejne 
vrednosti nacionalnog prvaka, uz trofejni list i odgovarajuću dokumentaciju, 
izda i odlivak trofeja divljači koji je veran originalu.</p>
<p>Odlivak trofeja divljači čija je vrednost izražena u CIC 
poenima veća od trofejne vrednosti nacionalnog prvaka izlaže se na međunarodnim 
sajmovima lovačkih trofeja na ime lovca koji je tu divljač odstrelio.</p>
<p>Zabrana iz stava 1. ovog člana ne odnosi se na prepariranu 
divljač i njene preparirane delove kao trofeje, koji se mogu privremeno izneti iz 
zemlje uz odobrenje Ministarstva.</p>
<p>O izdatim odobrenjima iz stava 8. ovog člana Ministarstvo 
vodi evidenciju.</p>
<p class="italik">Nacionalna komisija za izložbe i trofeje</p>
<p class="clan">Član 73.</p>
<p>Nacionalnu komisiju za izložbe i trofeje obrazuje lovački 
savez, član CIC, uz saglasnost Ministarstva.</p>
<p>Кomisija iz stava 1. ovog člana potvrđuje trofeje divljači 
ocenjene najvišim ocenama, sastavlja listu trofejnih vrednosti nacionalnih prvaka 
i rešava o prigovoru na akt za privremenu ocenu trofeja divljači koju je dala 
komisija korisnika lovišta.</p>
<p>Poslovi iz st. 1. i 2. ovog člana vrše se kao povereni.</p>
<p>Ministar utvrđuje listu trofejnih vrednosti nacionalnih 
prvaka koja se objavljuje u „Službenom glasniku Republike Srbije”.</p>
<p class="italik">Lovački psi</p>
<p class="clan">Član 74.</p>
<p>Lovac koji koristi lovačkog psa u lovu mora imati rodovnik 
i potvrdu o upotrebljivosti u lovu ili identifikacionu karticu izdatu na osnovu 
rodovnika i potvrde o upotrebljivosti u lovu.</p>
<p>Кorisnik lovišta dužan je da vodi evidenciju o lovačkim 
psima koji se koriste u lovu.</p>
<p>Ministar bliže propisuje način obuke i korišćenja lovačkih 
pasa i izgled i sadržinu identifikacionih kartica za lovačke pse.</p>
<p class="italik">Lovni turizam</p>
<p class="clan">Član 75.</p>
<p>Turistička agencija koja ima zaključen ugovor o pružanju 
lovno-turističkih usluga sa korisnikom lovišta dužna je da obezbedi lovnu kartu 
i dozvolu za lov inostranom lovcu, kao i sve druge dokumente za lovačko oružje i 
lovačke pse inostranog lovca i izvoz mesa i trofeja divljači, u skladu sa 
odgovarajućim propisima.</p>
<p>Turistička agencija i pružalac lovno-turističkih usluga 
dužni su da usluge pružaju u skladu sa ovim zakonom i propisima kojima se 
uređuje turizam.</p>
<p class="italik">Zabrane u lovu</p>
<p class="clan">Član 76.</p>
<p>Zabranjeno je loviti lovostajem zaštićenu divljač:</p>
<p>1) ako je ugrožena požarom, poplavom, snežnim nanosima, 
poledicom i drugim elementarnim nepogodama;</p>
<p>2) krupne divljači prigonom, pogonom ili psima, osim divlje 
svinje, vuka, šakala i lisice;</p>
<p>3) upotrebom reflektora (farova), baklji i drugih veštačkih 
svetlosnih izvora (osim u lovu na divlju svinju, vuka, šakala i lisicu), 
aeronautičkih mašina, ogledala, elektronskih uređaja, audio uređaja i živih 
mamaca, kao i upotrebom hrane sa omamljujućim sredstvima;</p>
<p>4) upotrebom pasa koji nisu lovački rasni psi, pasa koji 
nisu vakcinisani i obeleženi u skladu sa propisima kojima se uređuje 
veterinarstvo i pasa onih rasa čija upotreba nije predviđena lovnom osnovom;</p>
<p>5) upotrebom sokola i drugih ptica grabljivica u lovištima 
u kojima takav način lova nije predviđen lovnom osnovom;</p>
<p>6) upotrebom luka i strele i samostrela u otvorenim 
lovištima, kao i u ograđenim lovištima u kojima takav način lova na krupnu 
divljač nije predviđen lovnom osnovom;</p>
<p>7) zamkama ili klopkama, a ptice pomoću lepkova, mreža i 
kućica sa mrežom ili pomoću drugih sredstava za masovno hvatanje, odnosno 
uništavanje ptica;</p>
<p>8) gađanjem iz motornog vozila i gaženjem motornim vozilom;</p>
<p>9) vojničkim oružjem i vojničkom municijom;</p>
<p>10) sitnu divljač puškom sa olučenim cevima, puškom sa 
neolučenim cevima koja prima više od dva metka, kao i poluautomatskom puškom sa 
neolučenim cevima koja nije reducirana na dva metka;</p>
<p>11) krupnu divljač puškom sa neolučenim cevima, osim divlje 
svinje;</p>
<p>12) ostalim nehumanim metodama i sredstvima koja mogu da 
izazovu lokalni nestanak ili ozbiljan poremećaj u populaciji divljači.</p>
<p class="italik">Zabrane u korišćenju oružja i municije</p>
<p class="clan">Član 77.</p>
<p>Zabranjeno je loviti:</p>
<p>1) jelena evropskog i divlju svinju, osim podmlatka ovih 
vrsta, lovačkom municijom kalibra ispod 7 mm i težinom zrna lakšim od 9,0 g;</p>
<p>2) divlju svinju municijom za neolučene cevi, osim kugle;</p>
<p>3) jelena lopatara, virdžinijskog jelena, muflona i 
divokozu, osim podmlatka ovih vrsta, lovačkom municijom kalibra ispod 6,2 mm i 
težinom zrna lakšim od 6,0 g;</p>
<p>4) srnu i podmladak vrsta iz st. 1. i 3. ovog člana 
lovačkom municijom kalibra ispod 5,6 mm i težinom zrna lakšim od 3,5 g.</p>
<p class="clan">VII. FINANSIRANJE</p>
<p class="bold">1. Budžetski fondovi za razvoj lovstva</p>
<p class="clan">Član 78.</p>
<p>Budžetski fond za razvoj lovstva Republike Srbije otvara 
Vlada i njime upravlja Ministarstvo, na neodređeno vreme.</p>
<p>Budžetski fond za razvoj lovstva autonomne pokrajine otvara 
nadležni izvršni organ autonomne pokrajine i njime upravlja nadležni pokrajinski 
organ, na neodređeno vreme.</p>
<p>Budžetski fond za razvoj lovstva Republike Srbije i 
budžetski fond za razvoj lovstva autonomne pokrajine finansiraju se iz prihoda 
ostvarenih od naknade za korišćenje lovostajem zaštićenih vrsta divljači i naknade 
za lovnu kartu, u skladu sa ovim zakonom.</p>
<p>Na kraju tekuće godine neiskorišćena sredstva Budžetskog 
fonda za razvoj lovstva Republike Srbije i budžetskog fonda za razvoj lovstva 
autonomne pokrajine prenose se u narednu godinu.</p>
<p>Sredstva Budžetskog fonda za razvoj lovstva Republike 
Srbije i budžetskog fonda za razvoj lovstva autonomne pokrajine</p>
<p class="clan">Član 79.</p>
<p>Sredstva Budžetskog fonda za razvoj lovstva Republike 
Srbije koriste se za:</p>
<p>1) izradu programa razvoja lovnih područja;</p>
<p>2) izradu i realizaciju programa i projekata razvoja 
lovstva i unapređivanja stanja populacija divljači i njenih staništa u Republici 
Srbiji;</p>
<p>3) druge namene, u skladu sa ovim zakonom.</p>
<p>Raspodelu sredstava Budžetskog fonda za razvoj lovstva 
Republike Srbije Ministarstvo vrši putem javnog konkursa, ako ovim zakonom nije 
drukčije određeno.</p>
<p>Sredstva budžetskog fonda za razvoj lovstva autonomne 
pokrajine koriste se za:</p>
<p>1) izradu i sprovođenje programa razvoja lovnih područja na 
teritoriji autonomne pokrajine;</p>
<p>2) izradu i realizaciju programa i projekata razvoja 
lovstva i unapređivanja stanja populacija divljači i njenih staništa u autonomnoj 
pokrajini;</p>
<p>3) druge namene, u skladu sa ovim zakonom i opštim aktom 
autonomne pokrajine.</p>
<p>Raspodelu sredstava budžetskog fonda za razvoj lovstva 
autonomne pokrajine nadležni pokrajinski organ vrši putem javnog konkursa, ako 
ovim zakonom nije drukčije određeno.</p>
<p class="bold">2. Naknade</p>
<p class="italik">Naknada za korišćenje lovostajem zaštićenih vrsta divljači</p>
<p class="hide-change" style="text-align: center"><em>Član 80.</em></p>
<p class="hide-change" style="text-align: center"><em>Prestao je da važi (vidi 
član 278. Zakona - 95/2018-267)</em></p>
<p class="italik">Naknada za lovnu kartu</p>
<p class="clan">Član 81.</p>
<p>Ministar na predlog Кomore propisuje visinu naknade za 
lovnu kartu.</p>
<p>Za dobijanje lovne karte naknada za lovnu kartu uplaćuje se 
na račun propisan za uplatu javnih prihoda.</p>
<p>Sredstva ostvarena od naknade za lovnu kartu pripadaju 
Budžetskom fondu za razvoj lovstva Republike Srbije i budžetskom fondu za razvoj 
lovstva autonomne pokrajine i uplaćuju se na račun propisan za uplatu javnih 
prihoda.</p>
<p>Sredstva ostvarena od naknade za lovnu kartu na teritoriji 
autonomne pokrajine u visini od 30% pripadaju Budžetskom fondu za razvoj lovstva 
Republike Srbije, a u visini od 70% pripadaju budžetskom fondu za razvoj lovstva 
autonomne pokrajine.</p>
<p>Sredstva ostvarena od naknade za korišćenje lovostajem 
zaštićenih vrsta divljači iz člana 80. stav 5. ovog zakona i sredstva ostvarena 
od naknade za lovnu kartu iz stava 4. ovog člana na teritoriji autonomne 
pokrajine, a koja pripadaju Budžetskom fondu za razvoj lovstva Republike Srbije 
koriste se za poslove od republičkog značaja na teritoriji autonomne pokrajine.</p>
<p class="bold">3. Podsticajna sredstva</p>
<p class="italik">Programi unapređivanja zaštite i gajenja divljači za lovnu 
godinu</p>
<p class="clan">Član 82.</p>
<p>Radi unapređivanja zaštite i gajenja divljači obezbeđuju se 
podsticajna sredstva u budžetu Republike Srbije i u budžetu autonomne pokrajine.</p>
<p>Podsticajna sredstva koja se obezbeđuju u budžetu Republike 
Srbije koriste se u skladu sa Programom unapređivanja zaštite i gajenja divljači za 
lovnu godinu (u daljem tekstu: Program), koji donosi Ministarstvo, odnosno 
programom unapređivanja zaštite i gajenja divljači za lovnu godinu za teritoriju 
autonomne pokrajine koji mora biti u skladu sa Programom.</p>
<p>Saglasnost na Program daje Vlada.</p>
<p>Programi za osnivanje uzgajališta divljači posebne namene 
imaju prioritet pri dodeli bespovratnih sredstava.</p>
<p>Podsticajna sredstva se mogu koristiti kao kreditna 
sredstva ili bespovratno.</p>
<p>Sredstva neutrošena u tekućoj lovnoj godini mogu se 
koristiti za iste namene u narednoj lovnoj godini.</p>
<p class="italik">Raspodela sredstava</p>
<p class="clan">Član 83.</p>
<p>Raspodelu podsticajnih sredstava za unapređivanje zaštite i 
gajenja divljači u skladu sa programom vrši Ministarstvo, odnosno nadležni 
pokrajinski organ, na osnovu javnog oglasa.</p>
<p class="italik">Pravo na korišćenje podsticajnih sredstava</p>
<p class="clan">Član 84.</p>
<p>Pravo na korišćenje podsticajnih sredstava imaju korisnici 
lovišta i druga pravna lica koja se bave unapređivanjem lovstva (u daljem tekstu: 
korisnici sredstava).</p>
<p>Кorisnici sredstava uz prijavu na oglas prilažu projekat, 
odnosno plan za realizaciju mera utvrđenih programom.</p>
<p>O korišćenju podsticajnih sredstava Ministarstvo, odnosno 
nadležni pokrajinski organ, sa korisnikom sredstava zaključuje ugovor.</p>
<p class="italik">Izveštaj korisnika sredstava</p>
<p class="clan">Član 85.</p>
<p>Кorisnik sredstava dužan je da Ministarstvu, a na 
teritoriji autonomne pokrajine nadležnom pokrajinskom organu, dostavlja izveštaj 
o realizaciji ugovora do 31. decembra za tekuću lovnu godinu.</p>
<p class="italik">Obaveza korisnika lovišta</p>
<p class="clan">Član 86.</p>
<p>Кorisnik lovišta dužan je da obezbedi sredstva za 
finansiranje radova predviđenih lovnom osnovom.</p>
<p class="clan">VIII. ŠTETA I NAКNADA ŠTETE</p>
<p class="bold">Mere za sprečavanje štete</p>
<p class="clan">Član 87.</p>
<p>Кorisnik lovišta, vlasnik i korisnik zemljišta, voda i šuma 
na kojima se lovište nalazi, kao i vlasnik i korisnik površina van lovišta na 
kojima se divljač nalazi, dužan je da preduzima sve neophodne mere radi 
sprečavanja štete koju divljač može počiniti ljudima ili imovini.</p>
<p class="bold">Pravo na naknadu štete</p>
<p class="clan">Član 88.</p>
<p>Pravno, odnosno fizičko lice kome je divljač prouzrokovala 
štetu ima pravo na naknadu štete samo ako je preduzelo propisane mere za 
sprečavanje štete od divljači.</p>
<p>Štetu koju u lovištu prouzrokuje lovostajem zaštićena 
divljač dužan je da nadoknadi korisnik lovišta.</p>
<p>Štetu koju prouzrokuje trajno zaštićena divljač dužno je da 
nadoknadi ministarstvo nadležno za poslove zaštite životne sredine.</p>
<p>Štetu koju prouzrokuje vuk na teritoriji na kojoj je 
trajno zaštićen dužno je da nadoknadi ministarstvo nadležno za poslove zaštite 
životne sredine.</p>
<p>Štetu koju prouzrokuje vuk na teritoriji na kojoj je 
lovostajem zaštićen dužno je da nadoknadi Ministarstvo, ukoliko su korisnik 
lovišta i oštećeno lice preduzeli propisane mere za sprečavanje štete.</p>
<p>Štetu koju van lovišta prouzrokuje lovostajem zaštićena 
divljač dužno je da nadoknadi Ministarstvo, a na teritoriji autonomne pokrajine 
nadležni pokrajinski organ, ukoliko je vlasnik, odnosno korisnik površina van 
lovišta preduzeo propisane mere za sprečavanje štete.</p>
<p class="bold">Zahtev na naknadu štete</p>
<p class="clan">Član 89.</p>
<p>Pravno, odnosno fizičko lice kome je divljač prouzrokovala 
štetu može da podnese zahtev za naknadu štete korisniku lovišta, u roku od 10 
dana od dana nastanka štete.</p>
<p>Uz zahtev iz stava 1. ovog člana pravno, odnosno fizičko 
lice prilaže odgovarajuću dokumentaciju kojom dokazuje nastanak štete od 
divljači.</p>
<p>Ako zahtev za naknadu štete nije usvojen u celini ili ako 
se po njemu ne zaključi sporazum, odnosno poravnanje u roku od 30 dana od dana 
podnošenja zahteva, pravno, odnosno fizičko lice može podneti tužbu kod nadležnog 
suda.</p>
<p>Ministar bliže propisuje mere za sprečavanje štete od 
divljači, postupak i način utvrđivanja štete po prethodno pribavljenom mišljenju 
ministra nadležnog za poslove zaštite životne sredine i u sporazumu sa ministrom 
nadležnim za poslove zaštite životne sredine utvrđuje visinu naknade štete od 
divljači.</p>
<p class="bold">Šteta nastala u toku lova</p>
<p class="clan">Član 90.</p>
<p>Кorisnik lovišta solidarno je odgovoran sa učesnikom u 
lovu, koji prouzrokuje štetu u toku lova organizovanog od strane korisnika 
lovišta.</p>
<p>Ministar bliže propisuje mere bezbednosti kojih su dužni 
da se pridržavaju pravna i fizička lica u lovištu.</p>
<p class="bold">Naknada štete korisniku lovišta</p>
<p class="clan">Član 91.</p>
<p>Pravno, odnosno fizičko lice koje lovi lovostajem 
zaštićenu divljač suprotno odredbama ovog zakona ili na drugi način uništava 
lovostajem zaštićenu divljač, lovne i lovno-tehničke objekte, oznake granica ili 
na drugi način čini štetu, odgovorno je za nezakonit lov i nastalu štetu i dužno 
je da štetu nadoknadi korisniku lovišta.</p>
<p>Pravno, odnosno fizičko lice koje načini štetu na trajno 
zaštićenim vrstama divljači dužno je da štetu nadoknadi Republici Srbiji.</p>
<p>Ministar bliže propisuje mere za sprečavanje štete na 
divljači, postupak i način utvrđivanja štete po prethodno pribavljenom mišljenju 
ministra nadležnog za poslove zaštite životne sredine i u sporazumu sa ministrom 
nadležnim za poslove zaštite životne sredine utvrđuje visinu naknade štete za 
divljač ulovljenu suprotno odredbama ovog zakona ili na drugi način uništenu 
divljač.</p>
<p class="clan">IX. NADZOR</p>
<p class="bold">&nbsp;&nbsp; Nadzor nad radom i primenom zakona</p>
<p class="clan">Član 92.</p>
<p>Nadzor nad primenom odredaba ovog zakona i propisa donetih 
na osnovu ovog zakona vrši Ministarstvo, ako ovim zakonom nije drukčije 
propisano.</p>
<p>Nadzor nad radom Кomore, javnih preduzeća, privrednih 
društava i lovačkih saveza vrši Ministarstvo.</p>
<p>Nadzor nad radom pravnih lica iz stava 2. ovog člana 
sastoji se od nadzora nad zakonitošću rada i nadzora nad svrsishodnošću rada u 
vršenju poslova koji su im povereni ovim zakonom.</p>
<p>Nadzorom nad radom ispituje se sprovođenje zakona i drugih 
opštih akata, a nadzorom nad svrsishodnošću rada delotvornost i ekonomičnost 
rada i svrhovitost organizacije poslova.</p>
<p>Autonomnoj pokrajini poverava se kao povereni posao 
državne uprave vršenje inspekcijskog nadzora nad primenom odredaba ovog zakona u 
lovištima koja se u okviru lovnih područja nalaze na teritoriji autonomne 
pokrajine.</p>
<p class="bold">Inspekcijski nadzor</p>
<p class="clan">Član 93.</p>
<p>Inspekcijski nadzor vrši Ministarstvo preko lovnog 
inspektora u okviru delokruga utvrđenog ovim zakonom.</p>
<p>Inspekcijski nadzor na teritoriji autonomne pokrajine vrši 
autonomna pokrajina preko lovnog inspektora u okviru delokruga utvrđenog ovim 
zakonom.</p>
<p>Ministarstvo je ovlašćeno da u nadzoru nad radom lovnih 
inspektora iz stava 2. ovog člana zahteva izveštaje i podatke o radu, utvrdi 
stanje izvršavanja poslova i upozori na uočene nepravilnosti, izdaje instrukcije i 
da preduzme mere na koje je ovlašćeno.</p>
<p class="bold">Službena legitimacija i službena značka</p>
<p class="clan">Član 94.</p>
<p>U obavljanju poslova inspekcijskog nadzora lovni inspektor 
mora imati službenu legitimaciju i službenu značku.</p>
<p>Ministar bliže propisuje izgled i sadržinu službene 
legitimacije i službene značke iz stava 1. ovog člana, kao i način korišćenja 
zaštitne opreme lovnog inspektora.</p>
<p class="bold">Uslovi koje mora da ispunjava lovni inspektor</p>
<p class="clan">Član 95.</p>
<p>Poslove lovnog inspektora može da obavlja lice koje ima 
stečeno visoko obrazovanje na studijama drugog stepena (diplomske akademske 
studije - master, specijalističke akademske studije, specijalističke strukovne 
studije), odnosno na osnovnim studijama u trajanju od najmanje četiri godine, na 
kojima je položilo predmet iz oblasti lovstva, sa licencom za obavljanje određenih 
poslova u lovstvu, sa položenim državnim stručnim ispitom i sa najmanje pet 
godina radnog iskustva na stručnim poslovima iz oblasti lovstva. <o:p></o:p>
</p>
<p class="bold">Prava i dužnosti lovnog inspektora</p>
<p class="clan">Član 96.</p>
<p>U vršenju poslova inspekcijskog nadzora lovni inspektor ima 
pravo i dužnost da utvrđuje i proverava:</p>
<p>1) uslove propisane ovim zakonom koje korisnik lovišta 
mora da ispunjava za gazdovanje lovištem;</p>
<p>2) kvalitet stručnog rada imaoca licence za obavljanje 
stručnih poslova zaštite, gajenja i korišćenja divljači i imaoca licence za 
obavljanje poslova lovočuvarske službe;</p>
<p>3) sprovođenje lovne osnove i godišnjeg plana;</p>
<p>4) planske dokumente, poslovne knjige, evidencije i akte 
korisnika lovišta propisane ovim zakonom, kao i ostalu dokumentaciju korisnika 
lovišta kada je to potrebno, radi uvida u korišćenje sredstava, primenu propisa i 
mera koje se odnose na divljač i lovište;</p>
<p>5) da li se organizovanje lova, lov divljači i promet 
ulovljene divljači i njenih delova sprovodi u skladu sa ovim zakonom;</p>
<p>6) lovne karte, dozvole za lov, propratnice i trofejne 
listove;</p>
<p>7) uslove koji su propisani ovim zakonom za upotrebu 
lovačkih pasa u lovištu;</p>
<p>8) objekte u lovištu i radove koji se izvode u lovištu;</p>
<p>9) izdvajanje, obračun, evidentiranje i korišćenje sredstava;</p>
<p>10) da li se poštuju zabrane predviđene ovim zakonom;</p>
<p>11) izvršavanje poverenih poslova propisanih ovim zakonom.</p>
<p class="bold">Ovlašćenja lovnog inspektora</p>
<p class="clan">Član 97.</p>
<p>Ako lovni inspektor u vršenju poslova iz člana 96. ovog 
zakona utvrdi nedostatak u primeni ovog zakona i propisa donetih za njegovo 
sprovođenje, naložiće mere i odrediti rok za otklanjanje utvrđenih nedostataka i 
to:</p>
<p>1) privremenu zabranu lova ako korisnik lovišta ne gazduje 
lovištem u skladu sa planskim dokumentima i svojim aktima;</p>
<p>2) privremenu zabranu lova ako korisnik lovišta ne vrši 
organizovanje lova divljači, lov divljači i promet ulovljene divljači u skladu sa 
ovim zakonom;</p>
<p>3) privremeno oduzimanje nezakonito ulovljene divljači i 
njenih delova, nezakonito stavljene u promet ili nezakonito prisvojene uginule 
divljači i njenih delova, kao i sredstava i predmeta kojima su izvršene ove radnje 
i njihovo bezbedno čuvanje do konačne odluke nadležnog organa;</p>
<p>4) preduzimanje odgovarajućih radnji i aktivnosti za 
sprečavanje štete u hitnim slučajevima, u kojima bi nastupila šteta po opšti 
interes.</p>
<p>Pored mera iz stava 1. ovog člana lovni inspektor može da:</p>
<p>1) podnese zahtev za pokretanje prekršajnog postupka, 
prijavu za privredni prestup i prijavu za krivično delo, zbog nepostupanja po 
odredbama ovog zakona i propisa donetih na osnovu njega;</p>
<p>2) naredi druge mere i preduzme druge radnje, u skladu sa 
ovim zakonom.</p>
<p class="bold">Obaveštavanje drugih nadležnih organa</p>
<p class="clan">Član 98.</p>
<p>Ako u toku vršenja inspekcijskog nadzora lovni inspektor 
oceni da su pored povrede ovog zakona povređeni i drugi zakoni i propisi kojima 
se uređuju pitanja od značaja za lovstvo, dužan je, pored preduzimanja mera za 
koje je ovlašćen, da obavesti drugi nadležni organ.</p>
<p>Drugi nadležni inspekcijski organ o preduzetim merama 
izveštava lovnog inspektora.</p>
<p>U slučajevima kada lovni inspektor utvrdi takve povrede 
zakona za koje su istovremeno propisane i nadležnosti drugih inspekcijskih 
organa, obavezan je da bez odlaganja obavesti ministra kako bi se zajednički 
izvršio nadzor i preduzele odgovarajuće mere.</p>
<p class="bold">Rešenje lovnog inspektora</p>
<p class="clan">Član 99.</p>
<p>Ako u toku vršenja inspekcijskog nadzora lovni inspektor 
utvrdi da korisnik lovišta nije uskladio sprovođenje lovne osnove i godišnjeg 
plana donosi rešenje o privremenoj zabrani lova i drugih radnji koje su protivne 
odredbama ovog zakona i propisa donetih na osnovu ovog zakona.</p>
<p>U slučaju oduzimanja nezakonito ulovljene divljači i njenih 
delova, nezakonito stavljene u promet ili nezakonito prisvojene uginule divljači i 
njenih delova, kao i sredstava i predmeta kojima su izvršene ove radnje lovni 
inspektor donosi rešenje o oduzimanju, u roku od tri dana od dana njihovog 
oduzimanja.</p>
<p>U hitnim slučajevima u kojima bi nastupila šteta po opšti 
interes lovni inspektor donosi rešenje kojim naređuje sprovođenje mera za 
sprečavanje štete.</p>
<p class="bold">Nadležnost za rešavanje po žalbi</p>
<p class="clan">Član 100.</p>
<p>Po žalbi na rešenje lovnog inspektora, rešava ministar.</p>
<p>Žalba se izjavljuje u roku od 15 dana od dana dostavljanja 
rešenja.</p>
<p>Žalba ne odlaže izvršenje rešenja.</p>
<p>Rešenje ministra po žalbi je konačno i protiv njega se može 
voditi upravni spor.</p>
<p>Po žalbi na prvostepeno rešenje nadležnog pokrajinskog 
organa u vršenju poverenih poslova rešava ministar.</p>
<p class="bold">Troškovi oduzimanja</p>
<p class="clan">Član 101.</p>
<p>Troškovi koji nastaju prilikom oduzimanja nezakonito 
ulovljene divljači i njenih delova, nezakonito stavljene u promet ili nezakonito 
prisvojene uginule divljači i njenih delova, kao i sredstava i predmeta kojima su 
izvršene ove radnje padaju na teret počinioca nezakonite radnje.</p>
<p class="clan">X. КAZNENE ODREDBE</p>
<p class="bold">Privredni prestupi</p>
<p class="clan">Član 102.</p>
<p>Novčanom kaznom od 1.500.000 do 3.000.000 dinara kazniće 
se za privredni prestup korisnik lovišta – pravno lice ako:</p>
<p>1) ugrožava opstanak divljači u prirodi i njena staništa 
(član 22. tačka 1);</p>
<p>2) proganja, zlostavlja, namerno povređuje i uznemirava 
divljač (član 22. tačka 2);</p>
<p>3) zarobljava i drži divljač u zatvorenom ili ograđenom 
prostoru, namerno uništava mesto za razmnožavanje i odmor divljači, uzima jaja od 
divljači ili sakuplja jaja zaštićenih vrsta ptica (član 22. tačka 3);</p>
<p>4) unosi u lovište divljač iz parkova divljači, zooloških 
vrtova i sa farmi divljači, kao i oštećene jedinke divljači (član 22. tačka 5);</p>
<p>5) u slobodnu prirodu na području Republike Srbije unosi 
nove alohtone divlje vrste divljači i njihove hibride (član 22. tačka 6);</p>
<p>6) truje divljač (član 22. tačka 10);</p>
<p>7) oblaže otvorene kanale, akumulacije, jezera i obale 
vodotoka plastičnim i drugim materijalima suprotno načinu predviđenom aktom 
ministra iz člana 91. ovog zakona (član 22. tačka 11);</p>
<p>8) ne obustavi lov ugrožene vrste lovostajem zaštićene 
divljači i preduzme mere radi uspostavljanja optimalne brojnosti te vrste divljači 
utvrđene u lovnoj osnovi za gazdovanje lovištem (član 27. stav 1);</p>
<p>9) nije zaključio ugovor sa pravnim licem registrovanim za 
obavljanje stručnih poslova u lovstvu i/ili lovočuvarskih poslova, a nije 
registrovan za obavljanje tih poslova (član 38. stav 4);</p>
<p>10) ustupi ili da u zakup lovište ili njegov deo drugom 
korisniku na gazdovanje (član 43. stav 1);</p>
<p>11) ne donese lovnu osnovu za lovište koje se nalazi u 
nacionalnim parkovima i drugim zaštićenim prirodnim dobrima usklađenu sa 
propisima kojima se uređuju mere zaštite i način korišćenja nacionalnog parka i 
propisima kojima se uređuje zaštita prirode (član 47. stav 2);</p>
<p>12) ne donese lovnu osnovu usklađenu sa programom razvoja 
lovnog područja u okviru koga se to lovište nalazi (član 47. stav 3);</p>
<p>13) lovi divljač pre donošenja godišnjeg plana (član 48. stav 
6);</p>
<p>14) ne izda, u skladu sa planskim dokumentom i svojim 
opštim aktom, dozvolu za lov krupne divljači na ime lovca, dozvolu za grupni lov 
divljih svinja na ime vođe grupe, odnosno dozvolu za lov sitne divljači na ime vođe 
grupe (član 63. st. 1. i 2);</p>
<p>15) ne donese akte iz člana 65. stav 1. ovog zakona;</p>
<p>16) ne odredi svojim aktom cene odstrela divljači, mesa 
odstreljene divljači, usluga u lovu i žive divljači (član 66. stav 2);</p>
<p>17) ne obeleži svaku ulovljenu divljač i svaki trofej 
divljači pre pomeranja ulovljene divljači sa mesta odstrela na propisan način (član 
67. stav 1);</p>
<p>18) stavi u promet ulovljenu divljač i trofeje divljači, za 
koje nije izdata propratnica, odnosno trofejni list i odgovarajuća dokumentacija 
u skladu sa propisima kojima se uređuje veterinarstvo (član 67. stav 2);</p>
<p>19) vrši sanitarni odstrel lovostajem zaštićene divljači 
suprotno članu 68. stav 3. ovog zakona;</p>
<p>20) ne obavesti nadležnu veterinarsku službu, po izvršenom 
sanitarnom odstrelu lovostajem zaštićene divljači, radi veterinarsko-sanitarnog 
pregleda odstreljene divljači (član 68. stav 4);</p>
<p>21) ne organizuje i ne vrši lov u skladu sa članom 69. 
stav 2. ovog zakona;</p>
<p>22) ne obavesti lovnog inspektora i nadležnu veterinarsku 
službu radi veterinarsko-sanitarnog pregleda ulovljene divljači po izvršenom lovu 
divljači bez odobrenja (član 69. stav 3);</p>
<p>23) ako izvozi divljač ili delove divljači, a nije 
registrovan za obavljanje tih poslova (član 70);</p>
<p>24) iznosi iz zemlje trofeje divljači, prepariranu divljač i 
njene preparirane delove kao trofeje, čija je vrednost izražena u CIC poenima 
veća od trofejnih vrednosti nacionalnih prvaka (član 72. stav 1);</p>
<p>25) lovi lovostajem zaštićenu divljač suprotno članu 76. 
ovog zakona;</p>
<p>26) koristi u lovu oružje i municiju suprotno članu 77. 
ovog zakona;</p>
<p class="hide-change"><em>27) prestala je da važi (vidi član 278. Zakona - 
95/2018-267)</em></p>
<p>Novčanom kaznom od 2.000 do 200.000 dinara kazniće se za 
privredni prestup iz stava 1. ovog člana i odgovorno lice korisnika lovišta - 
pravnog lica.</p>
<p>Za privredni prestup iz stava 1. ovog člana, pored 
propisane novčane kazne korisniku lovišta - pravnom licu može se izreći i 
zaštitna mera zabrane obavljanja određene privredne delatnosti, a odgovornom licu 
zaštitna mera zabrane vršenja određene dužnosti u trajanju do 10 godina.</p>
<p>Za privredni prestup iz stava 1. ovog člana može se uz 
kaznu izreći i zaštitna mera oduzimanja predmeta koji su upotrebljeni ili namenjeni 
za izvršenje privrednog prestupa, odnosno koji su nastali izvršenjem privrednog 
prestupa.</p>
<p class="bold">Prekršaji</p>
<p class="clan">Član 103.</p>
<p>Novčanom kaznom od 500.000 do 1.000.000 dinara kazniće se 
za prekršaj pravno lice ako ne obavlja poverene poslove iz člana 7. st. 1. i 2, 
člana 8. stav 1, člana 11. stav 1. tač. 3), 4) i 5), člana 64. st. 3. i 4, člana 
71. st. 2. i 3, člana 72. stav 4. i člana 73. st. 1. i 2. ovog zakona.</p>
<p>Novčanom kaznom od 500 do 50.000 dinara kazniće se za 
prekršaj iz stava 1. ovog člana i odgovorno lice u pravnom licu kome su povereni 
poslovi.</p>
<p class="clan">Član 104.</p>
<p>Novčanom kaznom od 500.000 do 1.000.000 dinara kazniće se 
za prekršaj korisnik lovišta – pravno lice ako:</p>
<p>1) drži divljač u zatvorenom prostoru duže od mesec dana od 
dana prestanka delovanja elementarnih nepogoda, odnosno izlečenja povrede ili 
sprovođenja određenih mera gajenja (član 22. tačka 4);</p>
<p>2) vrši žetvu i kosidbu poljoprivrednim mašinama koje 
nemaju ugrađene uređaje za isterivanje, odnosno plašenje divljači (član 22. tačka 
7);</p>
<p>3) pali u lovištima korov, strnjike, trstike, trave i drugo 
rastinje (član 22. tačka 8);</p>
<p>4) upotrebljava sredstva za zaštitu bilja i druga hemijska 
sredstva u količinama i dozama koje mogu prouzrokovati štetu na divljači (član 
22. tačka 9);</p>
<p>5) ne postupa na human način prema divljači ugroženoj od 
elementarnih nepogoda, u slučajevima sprečavanja i suzbijanja zaraznih bolesti, 
prilikom organizovanog hvatanja povređene divljači, naseljavanja divljači i 
ispitivanja urođenih osobina lovačkih pasa, kao i prema divljači za potrebe 
naučnog istraživanja, nastave, zooloških vrtova i muzeja (član 23. stav 2);</p>
<p>6) unosi divljač u lovište, a nije izvršio njenu zdravstvenu 
kontrolu i nije obezbedio odgovarajuću dokumentaciju u skladu sa propisima 
kojima se uređuje veterinarstvo (član 25);</p>
<p>7) ne preduzme mere zaštite zdravlja divljači i sve druge 
mere radi sprečavanja pojave i širenja zaraznih bolesti divljači i zoonoza (član 
26. stav 1);</p>
<p>8) ne preduzme mere radi uspostavljanja optimalne brojnosti 
lovostajem zaštićene vrste divljači utvrđene u lovnoj osnovi (član 27. stav 2);</p>
<p>9) vidno ne obeleži, odnosno označi granice lovišta, 
terena za obuku pasa i poligona za lov divljači, kao i lovno-tehničke objekte u 
lovištu (član 35. stav 5);</p>
<p>10) ne podnese izveštaj o izvršavanju obaveza iz ugovora na 
zahtev Ministarstva, odnosno nadležnog pokrajinskog organa (član 41. stav 4);</p>
<p>11) ne donese lovnu osnovu u rokovima propisanim članom 
47. st. 5. i 6. ovog zakona;</p>
<p>12) u lovnoj osnovi ne evidentira sve izvršene radove u 
lovištu najkasnije do 30. aprila tekuće godine za prethodnu godinu (član 47. 
stav 7);</p>
<p>13) pre izrade godišnjeg plana ne utvrdi brojno stanje 
divljači u lovištu na način propisan programom razvoja lovnog područja i utvrđeno 
brojno stanje ne prikaže u godišnjem planu kao matični fond na početku lovne 
godine (član 48. stav 4);</p>
<p>14) ne usklade mere zaštite i gajenja divljači utvrđene 
lovnim osnovama (član 50);</p>
<p>15) ne dozvoli vršenje radnji predviđenih lovnom osnovom, 
godišnjim planom i drugim planovima i programima (član 51. stav 1);</p>
<p>16) ne sarađuje sa javnim preduzećima i privrednim 
društvima u prikupljanju podataka (član 53. stav 4);</p>
<p>17) lovočuvaru ne izda legitimaciju na propisanom obrascu 
(član 56. stav 2);</p>
<p>18) ne izda propratnicu za ulovljenu divljač i trofejni list 
na propisanom obrascu (član 67. stav 3);</p>
<p>19) ne vodi evidenciju o odstreljenoj divljači, trofejima 
odstreljene divljači i o izdatim trofejnim listovima (član 67. stav 4);</p>
<p>20) ne obrazuje komisiju za ocenjivanje trofeja divljači 
ulovljene u lovištu ( član 71. stav 6);</p>
<p>21) ne izda lovcu koji je odstrelio divljač čija je 
vrednost trofeja izražena u CIC poenima veća od trofejne vrednosti nacionalnog 
prvaka uz trofejni list i odgovarajuću dokumentaciju i odlivak trofeja divljači 
koji je veran originalu (član 72. stav 6);</p>
<p>22) koristi lovačke pse u lovu koji nemaju rodovnik i 
potvrdu o upotrebljivosti u lovu ili identifikacionu karticu izdatu na osnovu 
rodovnika i potvrde o upotrebljivosti u lovu (član 74. stav 1);</p>
<p>23) ne vodi evidenciju o lovačkim psima koji se koriste u 
lovu (član 74. stav 2).</p>
<p>Novčanom kaznom od 25.000 do 50.000 dinara kazniće se za 
prekršaj iz stava 1. ovog člana i odgovorno lice korisnika lovišta – pravnog 
lica.</p>
<p class="clan">Član 105.</p>
<p>Novčanom kaznom od 5.000 do 30.000 dinara kazniće se za 
prekršaj fizičko lice ako:</p>
<p>1) zarobi i drži divljač u zatvorenom ili ograđenom 
prostoru, namerno uništava mesto za razmnožavanje i odmor divljači, uzima jaja od 
divljači i sakuplja jaja zaštićenih vrsta ptica (član 22. tačka 3);</p>
<p>2) unese u lovište divljač iz parkova divljači, zooloških 
vrtova i farmi divljači, kao i oštećene jedinke divljači (član 22. tačka 5);</p>
<p>3) vrši žetvu i kosidbu poljoprivrednim mašinama koje 
nemaju ugrađene uređaje za isterivanje, odnosno plašenje divljači (član 22. tačka 
7);</p>
<p>4) pali korov, strnjike, trstike, trave i drugo rastinje u 
lovištima (član 22. tačka 8);</p>
<p>5) ne dozvoli vršenje radnji predviđenih lovnom osnovom, 
godišnjim planom i drugim planovima i programima (član 51. stav 1).</p>
<p class="clan">XI. PRELAZNE I ZAVRŠNE ODREDBE</p>
<p class="clan">Član 106.</p>
<p>Vlada će ustanoviti lovna područja u roku od godinu dana 
od dana stupanja na snagu ovog zakona.</p>
<p>Akte o ustanovljavanju lovišta doneće ministar, odnosno 
starešina nadležnog pokrajinskog organa u roku od godinu dana od dana 
ustanovljenja lovnog područja.</p>
<p class="clan">Član 107.</p>
<p>Lovačka komora počeće sa radom u roku od godinu dana od 
dana stupanja na snagu ovog zakona.</p>
<p>Poslove pripreme za početak rada Кomore vrši Ministarstvo.</p>
<p class="clan">Član 108.</p>
<p>Кorisnici lovišta dužni su da obeleže granice lovišta, 
terena za obuku pasa i poligona za lov divljači, kao i lovno-tehničke objekte u 
lovištu u roku od tri meseca od dana potpisivanja ugovora o davanju prava na 
gazdovanje lovištem.</p>
<p class="clan">Član 109.</p>
<p>Dosadašnji korisnik lovišta koji ne ispunjava uslove iz ovog 
zakona dužan je da uskladi svoje poslovanje sa odredbama ovog zakona u roku od 18 
meseci od dana stupanja na snagu ovog zakona.</p>
<p class="clan">Član 110.</p>
<p>Кorisnik lovišta koji je lovištem gazdovao do dana stupanja 
na snagu ovog zakona gazdovaće tim lovištem do okončanja postupka ustanovljenja i 
dodele lovišta na gazdovanje u skladu sa ovim zakonom.</p>
<p>Dosadašnji korisnik lovišta kome posle stupanja na snagu 
ovog zakona nije dodeljeno lovište na gazdovanje, kao i dosadašnji korisnik lovišta 
koji javnim oglasom nije dobio pravo na gazdovanje lovištem ima pravo na naknadu 
za neamortizovani deo izgrađenih lovno-tehničkih i lovnih objekata i na naknadu 
troškova za lovnu osnovu, ako su ulaganja u te objekte i lovnu osnovu veća od 
prihoda iz gazdovanja lovištem uključujući i članarinu lovaca koja je uložena u 
lovište.</p>
<p>Visinu naknade za neamortizovani deo izgrađenih 
lovno-tehničkih i lovnih objekata i naknade troškova za lovnu osnovu utvrđuju 
sporazumno raniji i novi korisnik lovišta, a ako do sporazuma ne dođe visinu 
naknade utvrđuje nadležni sud.</p>
<p>Naknadu za neamortizovani deo izgrađenih lovno-tehničkih i 
lovnih objekata i naknadu troškova za lovnu osnovu plaća novi korisnik lovišta.</p>
<p class="clan">Član 111.</p>
<p>Lica koja su do dana stupanja na snagu ovog zakona obavljala 
poslove lovnog inspektora, a koja imaju visoko obrazovanje drugog obrazovnog 
profila u odnosu na obrazovni profil utvrđen u članu 95. ovog zakona, mogu da 
nastave da obavljaju poslove lovnog inspektora, s tim što su dužna da u roku od 
šest meseci od početka rada Кomore dobiju licencu za obavljanje određenih poslova 
u lovstvu.</p>
<p class="clan">Član 112.</p>
<p>Propisi za sprovođenje ovog zakona biće doneti u roku od 
godinu dana od dana stupanja na snagu ovog zakona.</p>
<p>Do donošenja propisa iz stava 1. ovog člana primenjivaće se 
propisi doneti na osnovu Zakona o lovstvu („Službeni glasnik RS”, br. 39/93, 
44/93 – ispravka, 60/93 – ispravka i 101/05 – dr. zakon), osim odredaba tih 
propisa koji nisu u skladu sa ovim zakonom.</p>
<p class="clan">Član 113.</p>
<p>Postupci započeti prema odredbama Zakona o lovstvu 
(„Službeni glasnik RS”, br. 39/93, 44/93 – ispravka, 60/93 – ispravka i 101/05 – 
dr. zakon), nastaviće se po odredbama ovog zakona.</p>
<p class="clan">Član 114.</p>
<p>Danom stupanja na snagu ovog zakona prestaje da važi Zakon 
o lovstvu („Službeni glasnik RS”, br. 39/93, 44/93 – ispravka, 60/93 – ispravka 
i 101/05 – dr. zakon).</p>
<p class="clan">Član 115.</p>
<p>Ovaj zakon stupa na snagu osmog dana od dana objavljivanja u 
„Službenom glasniku Republike Srbije”.</p>

