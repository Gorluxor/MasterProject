<meta http-equiv="Content-Type" content="text/html; charset=UTF-8"><link href="http://www.pravno-informacioni-sistem.rs/SlGlasnikPortal/glasnik.css" type="text/css" rel="stylesheet">
<style type="text/css">

 .auto-style1 {
	text-align: center;
}

 .auto-style2 {
	color: #008000;
}

 </style>


<p class="redakcijskipreciscentekst">Redakcijski prečišćen tekst</p>
<p>&nbsp;</p>
<p>&nbsp;</p>
<p class="odluka-zakon">ZAКON</p>
<p class="odluka-zakon">o izboru narodnih poslanika</p>
<p class="centar">„Službeni glasnik RS“, br. 35 od 10. oktobra 2000, 57 
od 30. maja 2003 - US, <span title="Zakon o finansiranju političkih stranaka (Službeni glasnik RS, broj 72/2003-1)">72 od 18. jula 2003 - 
<span class="auto-style2">dr. zakon</span></span>, 18 od 25. februara 2004, 
<span title="Кrivični zakonik (Službeni glasnik RS, broj 85/2005)">85 od 6. oktobra 2005 - 
<span class="auto-style2">dr. zakonik</span></span>, <span title="Zakon o izmenama Zakona kojima su određene novčane kazne za privredne prestupe i prekršaje (Službeni glasnik RS, broj 101/2005)">101 od 21. novembra 2005 - 
<span class="auto-style2">dr. zakon</span></span>, <span title="Zakon o jedinstvenom biračkom spisku (Službeni glasnik RS, broj 104/2009)">104 
od 16. decembra 2009 - <span class="auto-style2">dr. zakon</span></span>, 28 od 
26. aprila 2011 - US, 36 od 27. maja 2011, 12 od 8. februara 2020.</p>
<p class="clan">I. OSNOVNE ODREDBE</p>
<p class="clan">Član 1.</p>
<p>Ovim zakonom uređuju se izbor i prestanak mandata 
narodnih poslanika Narodne skupštine Republike Srbije (u daljem tekstu: 
poslanici).</p>
<p class="clan">Član 2.</p>
<p>Građani biraju poslanike na osnovu slobodnog, opšteg, 
jednakog i neposrednog izbornog prava, tajnim glasanjem.</p>
<p>Niko nema pravo da, po bilo kom osnovu, sprečava ili 
primorava građanina da glasa, da ga poziva na odgovornost zbog glasanja i da od 
njega traži da se izjasni za koga je glasao ili zašto nije glasao.</p>
<p class="clan">Član 3.</p>
<p>Narodna skupština Republike Srbije ima 250 poslanika, 
koji se biraju na četiri godine.</p>
<p class="clan">Član 4.</p>
<p>Poslanici se biraju u Republici Srbiji, kao jednoj 
izbornoj jedinici, na osnovu lista političkih stranaka, stranačkih koalicija, 
drugih političkih organizacija i lista koje predlože grupe građana (u daljem 
tekstu: izborna lista).</p>
<p>Poslanički mandati raspodeljuju se srazmerno broju 
dobijenih glasova.</p>
<p class="clan">Član 5.</p>
<p>Građani imaju pravo da preko sredstava javnog 
obaveštavanja budu obavešteni o izbornim programima i aktivnostima podnosilaca 
izbornih lista, kao i o kandidatima sa izbornih lista.</p>
<p>Sredstva javnog obaveštavanja dužna su da obezbede 
ravnopravnost u obaveštavanju o svim podnosiocima izbornih lista i kandidatima sa 
tih lista.</p>
<p>Izborna propaganda preko sredstava javnog 
obaveštavanja i javnih skupova i objavljivanje procene rezultata izbora zabranjeni 
su 48 časova pre dana održavanja izbora i na dan održavanja izbora do zatvaranja 
biračkih mesta.</p>
<p class="clan">Član 6.</p>
<p>Organi za sprovođenje izbora su Republička izborna 
komisija i birački odbori.</p>
<p class="clan">Član 7.</p>
<p>Zaštitu izbornog prava obezbeđuju Republička izborna 
komisija, <span class="v2-clan-left-1">Upravni sud</span> i nadležni sudovi.</p>
<p class="hide-change">*Službeni glasnik RS, broj 36/2011</p>
<p class="clan">Član 8.</p>
<p>Sredstva za sprovođenje izbora za poslanike obezbeđuju 
se u budžetu Republike Srbije.</p>
<p class="clan">II. IZBORNO PRAVO</p>
<p class="clan">Član 9.</p>
<p>Izborno pravo u smislu ovog zakona obuhvata pravo 
građana da na način i po postupku koji je utvrđen ovim zakonom: biraju i budu 
birani; kandiduju i budu kandidovani, odlučuju o predloženim kandidatima i 
izbornim listama; da kandidatima javno postavljaju pitanja; da budu pravovremeno, 
istinito, potpuno i objektivno obavešteni o programima i aktivnostima 
podnosilaca izbornih lista i o kandidatima sa tih lista, kao i da raspolažu 
drugim pravima koja su predviđena ovim zakonom.</p>
<p class="v2-clan-1">Član 10.</p>
<p class="v2-clan-left-1">Pravo da bira poslanika i da bude biran za poslanika 
ima punoletan poslovno sposoban državljanin Republike Srbije sa prebivalištem u 
Republici Srbiji (u daljem tekstu: birač). </p>
<p class="hide-change">*Službeni glasnik RS, broj 36/2011</p>
<p class="clan">Član 11.</p>
<p>Poslanik ne može istovremeno biti nosilac pravosudne 
ili druge funkcije na koju ga bira Narodna skupština Republike Srbije, niti 
drugi funkcioner ili zaposleni koji u republičkom organu obavlja poslove koji se 
odnose na delokrug tog organa, osim u slučajevima utvrđenim Ustavom.</p>
<p>Danom potvrđivanja poslaničkog mandata licu izabranom 
od Narodne skupštine Republike Srbije prestaje ta funkcija, a licu zaposlenom u 
republičkom organu počinje da miruje radni odnos.</p>
<p class="auto-style1"><em>III. BIRAČКI SPISКOVI</em></p>
<p class="hide-change" style="text-align: center"><em>Čl. 12. do 24.</em></p>
<p class="hide-change" style="text-align: center"><em>Prestali su da važe (vidi član 29. Zakona - 
104/2009-57)</em></p>
<p class="clan">IV. RASPISIVANJE IZBORA</p>
<p class="clan">Član 25.</p>
<p>Izbore za poslanike raspisuje <span class="v2-clan-left-1">predsednik Republike</span>. 
Odlukom o raspisivanju izbora određuju se dan održavanja izbora i dan od koga 
počinju teći rokovi za vršenje izbornih radnji.</p>
<p>Odluka o raspisivanju izbora objavljuje se u „Službenom 
glasniku Republike Srbije”.</p>
<p class="hide-change">*Službeni glasnik RS, broj 36/2011</p>
<p class="clan">Član 26.</p>
<p>Od dana raspisivanja do dana održavanja izbora ne može 
proteći manje od 45 ni više od <span class="v2-clan-left-1">60</span> dana.</p>
<p class="hide-change">*Službeni glasnik RS, broj 36/2011</p>
<p class="clan">Član 27.</p>
<p>Izbori za poslanike održavaju se najkasnije 30 dana 
pre isteka mandata poslanika kojima ističe mandat.</p>
<p>Danom potvrđivanja mandata novoizabranim poslanicima 
prestaje funkcija poslanika čiji mandat ističe.</p>
<p>Potvrđivanje mandata poslanika vrši se na osnovu 
uverenja o izboru za narodnog poslanika i izveštaja Republičke izborne komisije o 
sprovedenim izborima, u roku od 30 dana <span class="v2-clan-left-1">od dana proglašenja konačnih rezultata 
izbora</span>.</p>
<p>Na konstitutivnoj sednici Narodne skupštine Republike 
Srbije obrazuje se komisija od tri člana radi utvrđivanja saglasnosti uverenja o 
izboru za narodnog poslanika i izveštaja Republičke izborne komisije.</p>
<p>Na osnovu izveštaja komisije iz stava 4. ovog člana 
lice koje predsedava konstitutivnom sednicom Narodne skupštine Republike Srbije 
konstatuje da je Republička izborna komisija podnela izveštaj o sprovedenim 
izborima i koja su uverenja o izboru za narodne poslanike u saglasnosti sa tim 
izveštajem, čime je potvrđen mandat novoizabranim poslanicima.</p>
<p class="hide-change">*Službeni glasnik RS, broj 36/2011</p>
<p class="clan">V. ORGANI ZA SPROVOĐENJE IZBORA</p>
<p class="bold">1. Položaj organa</p>
<p class="clan">Član 28.</p>
<p>Organi za sprovođenje izbora su samostalni i nezavisni 
u radu i rade na osnovu zakona i propisa donetih na osnovu zakona.</p>
<p>Za svoj rad organi za sprovođenje izbora odgovaraju 
organu koji ih je imenovao.</p>
<p>Svi državni i drugi organi i organizacije dužni su da 
pružaju pomoć organima za sprovođenje izbora i da im dostavljaju podatke potrebne 
za rad.</p>
<p class="clan">Član 29.</p>
<p>Organi za sprovođenje izbora rade u stalnom i 
proširenom sastavu.</p>
<p>Organi za sprovođenje izbora rade u proširenom sastavu 
od dana utvrđivanja tog sastava do završetka izbora.</p>
<p>Organi za sprovođenje izbora odlučuju većinom glasova 
članova u stalnom, odnosno proširenom sastavu.</p>
<p>Nijedna politička stranka, stranačka koalicija ili 
druga politička organizacija ne mogu imati više od polovine članova u stalnom 
sastavu svih organa za sprovođenje izbora.</p>
<p class="clan">Član 30.</p>
<p>Članovi Republičke izborne komisije i njihovi zamenici 
imenuju se na četiri godine, a članovi biračkih odbora i njihovi zamenici za 
svake izbore.</p>
<p>Članovi i zamenici članova organa za sprovođenje 
izbora ne mogu biti lica koja su međusobno srodnici po pravoj liniji bez obzira 
na stepen srodstva, u pobočnoj zaključno sa trećim stepenom srodstva, a u 
tazbinskom srodstvu zaključno sa drugim stepenom srodstva, kao ni bračni drugovi 
i lica koja su u međusobnom odnosu usvojioca i usvojenika, odnosno staraoca i 
štićenika.</p>
<p>Ako je izborna komisija, odnosno birački odbor 
sastavljen suprotno odredbi stava 2. ovog člana taj organ se raspušta, a izbori, 
odnosno glasanje se ponavljaju.</p>
<p>Zamenici članova Republičke izborne komisije i 
članova biračkih odbora imaju ista prava i odgovornosti kao i članovi koje 
zamenjuju.</p>
<p>Pravo glasa u Republičkoj izbornoj komisiji ili 
biračkom odboru ima samo član tog organa, ili, u njegovom odsustvu, zamenik.</p>
<p class="clan">Član 31.</p>
<p>Članovi organa za sprovođenje izbora poslanika i 
njihovi zamenici moraju imati izborno pravo.</p>
<p>Članovima organa za sprovođenje izbora i njihovim 
zamenicima prestaje funkcija u ovim organima kad prihvate kandidaturu za 
poslanike.</p>
<p class="clan">Član 32.</p>
<p>Rad organa za sprovođenje izbora javan je.</p>
<p>Lica koja prate rad organa za sprovođenje izbora dužna 
su da postupaju u skladu s pravilima koja propisuje Republička izborna komisija.</p>
<p>Кad lica iz stava 2. ovog člana prekrše pravila o 
održavanju reda na biračkom mestu ili na drugi način ometaju rad organa za 
sprovođenje izbora, organ za sprovođenje izbora može ih udaljiti, a podatke o tome 
unosi u zapisnik.</p>
<p>Кandidat sa izborne liste koja je potvrđena i 
proglašena ne može prisustvovati radu organa za sprovođenje izbora.</p>
<p class="bold">2. Republička izborna komisija</p>
<p class="clan">Član 33.</p>
<p>Republičku izbornu komisiju u stalnom sastavu čine 
predsednik i šesnaest članova koje imenuje Narodna skupština Republike Srbije na 
predlog poslaničkih grupa u Narodnoj skupštini Republike Srbije, a u proširenom 
sastavu i po jedan predstavnik podnosioca izborne liste.</p>
<p>Republička izborna komisija ima sekretara koga 
imenuje Narodna skupština Republike Srbije iz reda stručnih radnika svoje 
službe, koji učestvuje u radu komisije bez prava odlučivanja.</p>
<p>Republička izborna komisija ima i jednog člana, 
predstavnika republičke organizacije nadležne za poslove statistike, koji 
učestvuje u radu komisije bez prava odlučivanja.</p>
<p>Predsednik, članovi Republičke izborne komisije i njen 
sekretar imaju zamenike.</p>
<p>Predsednik, članovi Republičke izborne komisije i 
njihovi zamenici moraju biti diplomirani pravnici.</p>
<p>Republička izborna komisija rešenjem utvrđuje da 
podnosilac izborne liste ispunjava uslove za određivanje svojih predstavnika u 
prošireni sastav ovog organa u roku od 48 časova od proglašenja izborne liste.</p>
<p>Rešenje o ispunjenju, odnosno neispunjenju uslova za 
određivanje predstavnika podnosioca izborne liste Republička izborna komisija 
dostavlja podnosiocu izborne liste u roku od 24 časa od časa donošenja rešenja.</p>
<p>Predstavnik podnosioca izborne liste iz stava 1. ovog 
zakona postaje član Republičke izborne komisije u proširenom sastavu najkasnije 
24 časa od donošenja rešenja.</p>
<p>Sastav Republičke izborne komisije objavljuje se u 
„Službenom glasniku Republike Srbije”.</p>
<p class="clan">Član 34.</p>
<p>Republička izborna komisija:</p>
<p>1. stara se o zakonitom sprovođenju izbora,</p>
<p>2. organizuje tehničku pripremu za izbore,</p>
<p>3. prati primenu i daje objašnjenja u vezi sa primenom ovog zakona
<span class="v2-clan-left-1">naročito o sprovođenju glasanja u inostranstvu,</span></p>
<p>4. utvrđuje jedinstvene standarde za izborni 
materijal,</p>
<p>5. propisuje obrasce i pravila za sprovođenje izbornih 
radnji propisanih ovim zakonom,</p>
<p>6. propisuje vrstu spreja iz člana 68. stav 4. ovog 
zakona,</p>
<p>7. određuje i oglašava u „Službenom glasniku 
Republike Srbije” broj i adresu biračkih mesta, najkasnije 20 dana pre dana 
određenog za održavanje izbora,</p>
<p>8. obrazuje biračke odbore i imenuje predsednika i 
članove biračkih odbora.</p>
<p>9. utvrđuje broj glasačkih listića za biračka mesta, 
overava ih i zajedno sa overenim izvodom iz biračkog spiska, zapisnički, predaje 
biračkim odborima,</p>
<p>10. određuje izborne akte koji joj se dostavljaju,</p>
<p>11. utvrđuje da li je izborna lista sastavljena i 
podneta u skladu sa ovim zakonom i proglašava,</p>
<p>12. donosi rešenje o proglašenju zbirne izborne liste,</p>
<p>13. određuje način čuvanja i rukovanja izbornim 
materijalom,</p>
<p>14. utvrđuje i objavljuje rezultate izbora,</p>
<p>15. utvrđuje broj mandata koji pripadaju svakoj 
izbornoj listi,</p>
<p>16. podnosi izveštaj Narodnoj skupštini Republike 
Srbije o sprovedenim izborima,</p>
<p>17. dostavlja podatke organima nadležnim za prikupljanje 
i obradu statističkih podataka,</p>
<p>18. obavlja i druge poslove predviđene ovim zakonom.</p>
<p>Republička izborna komisija donosi poslovnik o svom 
radu.</p>
<p>Obrasce iz tač. 4. i 5. ovog člana Republička izborna 
komisija je dužna da u roku od pet dana od dana raspisivanja izbora stavi na 
raspolaganje učesnicima u izborima.</p>
<p class="hide-change">*Službeni glasnik RS, broj 18/2004</p>
<p class="clan">Član 35.</p>
<p>Uslove za rad Republičke izborne komisije obezbeđuje 
Narodna skupština Republike Srbije.</p>
<p class="bold">3. Birački odbor</p>
<p class="clan">Član 36.</p>
<p>Birački odbor u stalnom sastavu čine: predsednik i 
najmanje dva člana, a u proširenom sastavu i po jedan predstavnik podnosioca 
izborne liste.</p>
<p>Predsednik i članovi biračkog odbora imaju zamenike.</p>
<p>Birački odbor imenuje se najdocnije 10 dana pre dana 
određenog za održavanje izbora.</p>
<p>Republička izborna komisija, u roku od 48 časova od 
časa donošenja rešenja o proglašenju izborne liste, rešenjem utvrđuje koji 
podnosilac izborne liste ispunjava uslove za određivanje svojih predstavnika u 
prošireni sastav biračkog odbora.</p>
<p>Rešenje o ispunjenju, odnosno neispunjenju uslova za 
određivanje predstavnika podnosioca izborne liste Republička izborna komisija 
dostavlja podnosiocu izborne liste u roku od 24 časa od časa donošenja tog rešenja.</p>
<p>Predstavnik podnosioca izborne liste iz stava 1. ovog 
člana postaje član biračkog odbora u proširenom sastavu najkasnije 24 sata od 
časa donošenja tog rešenja.</p>
<p>Podnosioci izbornih lista mogu se sporazumeti da u 
birački odbor odrede zajedničkog predstavnika.</p>
<p class="clan">Član 37.</p>
<p>Birački odbor neposredno sprovodi glasanje na biračkom 
mestu, obezbeđuje pravilnost i tajnost glasanja, utvrđuje rezultate glasanja na 
biračkom mestu i obavlja druge poslove određene ovim zakonom.</p>
<p>Birački odbor se stara o održavanju reda na biračkom 
mestu za vreme glasanja.</p>
<p>Bliža pravila o radu biračkog odbora propisuje 
Republička izborna komisija.</p>
<p class="clan">Član 38.</p>
<p>U slučaju istovremenog održavanja izbora za narodne 
poslanike Narodne skupštine Republike Srbije i predsednika Republike birački 
odbori obrazovani za sprovođenje izbora za narodne poslanike obavljaju poslove 
biračkih odbora za izbor predsednika Republike.</p>
<p class="bold">4. Predstavnici podnosilaca izbornih lista u organima 
za sprovođenje izbora</p>
<p class="clan">Član 39.</p>
<p>Podnosilac izborne liste iz čl. 33. i 36. ovog zakona 
određuje predstavnike u organima za sprovođenje izbora i o tome obaveštava organe 
koji su imenovali organe za sprovođenje izbora.</p>
<p>Pošto dobiju obaveštenje o licima koja ulaze u 
proširen sastav, organi za sprovođenje izbora u stalnom sastavu, najdocnije u 
roku od 24 časa od časa prijema obaveštenja, rešenjem utvrđuju imena lica koja 
postaju njihovi članovi.</p>
<p>Ako podnosilac izborne liste ne odredi predstavnika u 
organ za sprovođenje izbora najdocnije pet dana pre dana određenog za održavanje 
izbora, taj organ nastavlja da radi i da punovažno odlučuje bez predstavnika 
podnosioca izborne liste.</p>
<p class="clan">VI. IZBORNA LISTA</p>
<p class="bold">1. Кandidovanje</p>
<p class="clan">Član 40.</p>
<p class="v2-clan-left-1">Кandidate mogu, pod uslovima utvrđenim ovim zakonom, 
predlagati registrovane političke stranke i stranačke koalicije (u daljem tekstu: 
političke stranke), kao i grupe građana.</p>
<p>U ime političke stranke, odnosno grupe građana, 
predlog iz stava 1. ovog člana može podneti samo lice koje je politička stranka, 
odnosno grupa građana ovlastila.</p>
<p>U ime koalicije stranaka, predlog iz stava 1. ovog 
člana podnose najviše dva ovlašćena lica.</p>
<p class="hide-change">*Službeni glasnik RS, broj 36/2011</p>
<p class="v2-clan-1">Član 40a</p>
<p class="v2-clan-left-2">Na izbornoj listi mora biti 40% manje zastupljenog pola. 
Među svakih pet kandidata po redosledu na listi (prvih pet mesta, drugih pet 
mesta i tako do kraja liste) mora biti najmanje po dva kandidata – pripadnika 
onog pola koji je manje zastupljen na listi.</p>
<p class="v2-clan-left-1">Ako izborna lista ne ispunjava uslove iz stava 1. ovog 
člana smatraće se da sadrži nedostatke za proglašenje izborne liste, a predlagač 
liste biće pozvan da otkloni nedostatke liste, u skladu sa ovim zakonom.</p>
<p class="v2-clan-left-1">Ako predlagač liste ne otkloni nedostatke iz stava 2. 
ovog člana, Republička izborna komisija odbiće proglašenje izborne liste u skladu 
sa ovim zakonom.</p>
<p class="hide-change">*Službeni glasnik RS, broj 18/2004</p>
<p class="hide-change">**Službeni glasnik RS, broj 12/2020</p>
<p class="clan">Član 41.</p>
<p>Podnosilac izborne liste može povući listu najdocnije 
do dana utvrđivanja zbirne izborne liste.</p>
<p>Povlačenjem izborne liste prestaje funkcija 
predstavnika podnosioca liste u svim organima za sprovođenje izbora, kao i sva 
prava koja mu u tom svojstvu po odredbama ovog zakona pripadaju.</p>
<p class="bold">2. Naziv, utvrđivanje i proglašenje izborne liste</p>
<p class="clan">Član 42.</p>
<p>Naziv izborne liste određuje se prema nazivu 
političke stranke koja podnosi listu, a u naziv se može uključiti ime i prezime 
lica koje politička stranka odredi kao nosioca izborne liste.</p>
<p>Ako dve ili više političkih stranaka podnesu 
zajedničku izbornu listu, naziv izborne liste i najviše dva nosioca izborne 
liste određuju se sporazumno.</p>
<p>Uz naziv izborne liste grupe građana podnosilac 
određuje bližu oznaku te liste, a u nazivu se može uključiti ime i prezime lica 
koje grupa građana odredi kao nosioca izborne liste.</p>
<p>Lice određeno kao nosilac izborne liste može biti 
kandidat za narodnog poslanika.</p>
<p>Lice određeno kao nosilac izborne liste može biti 
kandidat za drugi državni organ za koji se istovremeno sprovode izbori.</p>
<p class="clan">Član 43.</p>
<p>Izborna lista je utvrđena kad je svojim potpisima 
podrži najmanje 10.000 birača.</p>
<p>Republička izborna komisija propisuje oblik i sadržaj 
obrasca za potpis iz stava 1. ovog člana i stavlja ga na raspolaganje učesnicima u 
izborima u roku od pet dana od raspisivanja izbora.</p>
<p>Birač može svojim potpisom podržati izbornu listu 
samo jednog predlagača. Svaki potpis iz stava 1. ovog člana mora biti overen u 
<span class="v2-clan-left-1">nadležnom sudu</span>.</p>
<p>Visinu naknade za overu potpisa utvrdiće Ministarstvo 
pravde Republike Srbije posebnim aktom.</p>
<p class="hide-change">*Službeni glasnik RS, broj 36/2011</p>
<p class="clan">Član 44.</p>
<p>Izborna lista dostavlja se Republičkoj izbornoj 
komisiji najdocnije 15 dana pre dana određenog za održavanje izbora.</p>
<p>Uz izbornu listu, Republičkoj izbornoj komisiji 
dostavlja se dokumentacija, i to:</p>
<p>1. potvrda o izbornom pravu za svakog kandidata sa 
izborne liste, u kojoj je naznačeno ime i prezime, datum rođenja, zanimanje i 
lični broj kandidata,</p>
<p>2. pismena izjava kandidata da prihvata kandidaturu,</p>
<p>3. potvrda o prebivalištu kandidata,</p>
<p>4. pismena saglasnost nosioca liste,</p>
<p>5. ovlašćenje lica koja podnose izbornu listu,</p>
<p>6. uverenje o državljanstvu,</p>
<p>7. sudski overeni, na posebnom obrascu, potpisi 
birača koji su podržali određenu izbornu listu.</p>
<p class="clan">Član 45.</p>
<p>Republička izborna komisija proglašava izbornu listu 
jedne političke stranke (stranačka izborna lista), listu dve ili više političkih 
stranaka (koaliciona izborna lista), odnosno grupe građana (izborna lista grupe 
građana), odmah po prijemu izborne liste i odgovarajuće dokumentacije, a 
najkasnije u roku od 24 časa od prijema izborne liste.</p>
<p>Rešenje o proglašenju izborne liste iz stava 1. ovog 
člana Republička izborna komisija dostavlja bez odlaganja podnosiocu.</p>
<p class="clan">Član 46.</p>
<p>Ako Republička izborna komisija utvrdi da izborna 
lista nije podneta blagovremeno, doneće rešenje o njenom odbacivanju.</p>
<p>Ako Republička izborna komisija utvrdi da izborna 
lista sadrži nedostatke koji su smetnja za proglašenje izborne liste u skladu sa 
ovim zakonom, doneće, u roku od 24 časa od prijema izborne liste, zaključak kojim 
se podnosiocu izborne liste nalaže da najdocnije u roku od 48 časova od časa 
dostavljanja zaključka otkloni te nedostatke. Tim zaključkom istovremeno će se 
podnosiocu izborne liste ukazati na radnje koje treba da obavi radi otklanjanja 
nedostataka.</p>
<p>Ako Republička izborna komisija utvrdi da izborna 
lista sadrži nedostatke predviđene ovim zakonom, odnosno ako utvrdi da nedostaci 
izborne liste nisu otklonjeni, ili nisu otklonjeni u predviđenom roku, doneće u 
narednih 48 časova rešenje kojim se odbija proglašenje izborne liste.</p>
<p class="bold">3. Zbirna izborna lista</p>
<p class="clan">Član 47.</p>
<p>Zbirnu izbornu listu utvrđuje Republička izborna 
komisija i ona sadrži sve izborne liste, sa ličnim imenima svih kandidata i 
podacima o godini rođenja, zanimanju i prebivalištu.</p>
<p>Redosled izbornih lista, sa imenima svih kandidata, 
na zbirnoj izbornoj listi utvrđuje se prema redosledu njihovog proglašavanja.</p>
<p>Zbirnu izbornu listu Republička izborna komisija 
objavljuje u „Službenom glasniku Republike Srbije”, najdocnije 10 dana pre dana 
određenog za održavanje izbora. Za dan proglašenja zbirne izborne liste uzima se 
dan njenog objavljivanja u „Službenom glasniku Republike Srbije”.</p>
<p>Svaki podnosilac izborne liste ima pravo da u roku od 
48 časova od dana objavljivanja zbirne izborne liste izvrši, preko lica koje 
ovlasti, uvid u sve podnete izborne liste i dokumentaciju podnetu uz njih.</p>
<p class="clan">VII. PREDSTAVLJANJE PODNOSILACA IZBORNIH LISTA I 
КANDIDATA SA IZBORNIH LISTA</p>
<p class="clan">Član 48.</p>
<p>Podnosioci izbornih lista imaju pravo da u javnim 
glasilima obaveštavaju građane o programima i aktivnostima, kao i o predloženim 
kandidatima, u skladu sa odredbama ovog zakona.</p>
<p class="clan">Član 49.</p>
<p>Organizacije koje emituju radio i televizijski 
program, čiji je osnivač Republika Srbija, obavezne su da od dana raspisivanja 
izbora, u okviru političko-informativnog programa čija su čujnost i vidljivost 
obezbeđene na celoj teritoriji Republike, obezbede predstavljanje podnosilaca 
izbornih lista i kandidata sa izbornih lista, kao i iznošenje i obrazlaganje 
izbornog programa podnosilaca tih lista, u skladu sa ovim zakonom.</p>
<p>Organizacijama iz stava 1. ovog člana nije dozvoljeno 
da, pod bilo kojim uslovima, omoguće predstavljanje kandidata i iznošenje i 
obrazlaganje programa podnosilaca izbornih lista u komercijalnom, zabavnom ili 
drugom programu.</p>
<p class="clan">Član 50.</p>
<p>Urednici i voditelji političko-informativnih i 
specijalizovanih emisija organizacija iz člana 49. ovog zakona obavezni su da u 
toku izborne kampanje nezavisno i objektivno predstavljaju sve kandidate, a 
voditelji emisija moraju imati nepristrasan odnos prema svim zastupljenim 
političkim, socijalnim i etničko-kulturnim programima političkih stranaka čiji 
se kandidati predstavljaju.</p>
<p>U skladu sa odredbom stava 1. ovog člana a na osnovu 
člana 5. stav 2. ovog zakona, organizuju se emisije kojima se obezbeđuje javno 
sučeljavanje izbornih programa podnosilaca izbornih lista i kandidata sa tih 
lista.</p>
<p class="clan">Član 51.</p>
<p>Po dva predstavnika Javnog preduzeća koje emituje 
radio i televizijski program a čiji je osnivač Republika Srbija, Vlade Republike 
Srbije i političkih stranaka koje imaju poslanike u Narodnoj skupštini Republike 
Srbije, sporazumom utvrđuju broj i trajanje emisija za predstavljanje političkih 
stranaka, političkih organizacija odnosno grupa građana koje nameravaju da 
učestvuju na izborima.</p>
<p>Sporazum iz stava 1. ovog člana zaključuje se 
najdocnije pet dana od dana donošenja odluke o raspisivanju izbora i bez odlaganja 
javno objavljuje.</p>
<p>Sredstva javnog obaveštavanja iz stava 1. ovog člana, 
uz učešće predstavnika osnivača i podnosilaca izbornih lista, utvrđuju bliža 
pravila za predstavljanje podnosilaca izbornih lista, izbornih programa i 
kandidata sa izbornih lista.</p>
<p class="clan">VIII. SPROVOĐENJE IZBORA</p>
<p class="bold">1. Biračka mesta</p>
<p class="clan">Član 52.</p>
<p>Glasanje za poslanike obavlja se na biračkom mestu. 
Biračko mesto određuje se za glasanje najviše 2.500, a najmanje 100 birača. Bliža 
pravila u vezi sa biračkim mestom utvrđuje Republička izborna komisija.</p>
<p class="clan">Član 53.</p>
<p>Birač glasa na biračkom mestu na kome je upisan u 
izvod iz biračkog spiska.</p>
<p class="v2-clan-left-1">Izuzetno, birač može da glasa i izvan biračkog mesta 
na kome je upisan u izvod iz biračkog spiska, pod uslovima i u postupku 
određenim ovim zakonom.</p>
<p class="v2-clan-left-1">Način glasanja izvan biračkog mesta i broj birača koji 
su tako glasali, unosi se u zapisnik o radu biračkog odbora.</p>
<p class="hide-change">*Službeni glasnik RS, broj 18/2004</p>
<p class="clan">Član 54.</p>
<p>Svakom biraču obavezno se, najdocnije pet dana pre 
dana održavanja izbora, dostavlja obaveštenje o danu i vremenu održavanja izbora, sa 
brojem i adresom biračkog mesta na kome glasa i brojem pod kojim je upisan u 
izvod iz biračkog spiska.</p>
<p>Obaveštenje iz stava 1. ovog člana biračima dostavlja 
organ nadležan za vođenje biračkog spiska.</p>
<p class="clan">Član 55.</p>
<p>Svaki birač glasa lično.</p>
<p>Birač u toku održavanja izbora može glasati samo 
jedanput. Glasanje je tajno.</p>
<p>Glasa se na overenim glasačkim listićima.</p>
<p>Na biračkom mestu i na 50 metara od biračkog mesta 
zabranjeno je isticanje simbola političkih stranaka i drugog propagandnog 
materijala.</p>
<p>Ako se u toku glasanja naruše pravila iz st. 1. do 4. 
ovog člana, birački odbor se raspušta, a glasanje na tom biračkom mestu se 
ponavlja.</p>
<p>Na biračkom mestu zabranjeno je korišćenje pejdžera, 
mobilnih telefona i drugih sredstava veza i komunikacija.</p>
<p>Bliža uputstva o merama kojima se obezbeđuje tajnost 
glasanja utvrđuje Republička izborna komisija.</p>
<p class="clan">Član 56.</p>
<p>Biračka mesta se otvaraju u 7,00 časova, a zatvaraju 
u 20,00 časova. U toku tog vremena biračko mesto mora biti neprekidno otvoreno.</p>
<p>Biračima koji su se zatekli na biračkom mestu u 
trenutku njegovog zatvaranja omogućiće se da glasaju.</p>
<p class="v2-clan-left-1">Glasanje u inostranstvu traje dva dana i završava se 
istog dana i časa po lokalnom vremenu koje odgovara završetku glasanja u 
Republici Srbiji.</p>
<p class="hide-change">*Službeni glasnik RS, broj 18/2004</p>
<p class="clan">Član 57.</p>
<p>Ako se na biračkom mestu naruši red, birački odbor 
može prekinuti glasanje dok se red ne uspostavi. Razlozi i trajanje prekida 
glasanja unose se u zapisnik o radu biračkog odbora.</p>
<p>Ako je glasanje prekinuto duže od jednog časa, 
produžava se za onoliko vremena koliko je prekid trajao.</p>
<p class="clan">Član 58.</p>
<p>Dok je biračko mesto otvoreno i dok traje glasanje svi 
članovi biračkog odbora ili njihovi zamenici moraju biti na biračkom mestu.</p>
<p>Za svako biračko mesto obezbediće se posebna 
prostorija u kojoj je moguće obezbediti tajnost glasanja.</p>
<p>U prostoriji u kojoj se obavlja glasanje može biti 
prisutan samo onoliki broj birača koliko ima obezbeđenih mesta za tajnost 
glasanja.</p>
<p>Zabranjeno je zadržavanje na biračkom mestu svih lica 
koja nemaju prava i dužnosti u vezi sa sprovođenjem izbora koja su utvrđena ovim 
zakonom.</p>
<p>Pripadnici policije na dužnosti mogu ući na biračko 
mesto samo ako su na biračkom mestu narušeni red i mir, na poziv predsednika 
biračkog odbora.</p>
<p>Zbog povrede odredaba st. 1. do 5. ovog člana može se 
podneti prigovor Republičkoj izbornoj komisiji, koja odlučuje da li će se 
glasanje na tom biračkom mestu ponoviti.</p>
<p class="bold">2. Izborni materijal</p>
<p class="clan">Član 59.</p>
<p>Glasački listić sadrži:</p>
<p>1. redni broj koji se stavlja ispred naziva izborne 
liste,</p>
<p>2. nazive izbornih lista, prema redosledu utvrđenom 
na zbirnoj listi, sa ličnim imenom prvog kandidata sa liste,</p>
<p>3. napomenu da se glasa samo za jednu izbornu listu, 
zaokruživanjem rednog broja ispred naziva te liste.</p>
<p class="clan">Član 60.</p>
<p>Glasačke listiće priprema i overava Republička 
izborna komisija.</p>
<p>Republička izborna komisija utvrđuje broj glasačkih 
listića, koji mora biti jednak broju birača upisanih u birački spisak.</p>
<p>Republička izborna komisija kontroliše pripremu i 
overu glasačkih listića i određuje broj rezervnih glasačkih listića.</p>
<p>Glasački listići štampaju se na jednom mestu, na 
hartiji zaštićenoj vodenim žigom.</p>
<p>Podnosilac izborne liste dostavlja Republičkoj 
izbornoj komisiji ime lica koje ima pravo da prisustvuje štampanju, brojanju, 
pakovanju glasačkih listića i njihovom dostavljanju organima nadležnim za sprovođenje 
izbora.</p>
<p>U opštinama gde su u službenoj upotrebi jezici 
nacionalnih manjina glasački listići se štampaju i na tim jezicima.</p>
<p>Republička izborna komisija bliže propisuje oblik i 
izgled glasačkih listića, način i kontrolu njihovog štampanja i dostavljanje i 
rukovanje glasačkim listićima.</p>
<p class="clan">Član 61.</p>
<p>Ministar nadležan za poslove uprave bliže će 
propisati oblik i dimenzije glasačke kutije. Glasačke kutije moraju da budu od 
providnog materijala (pleksiglas, plastika ili slični materijal).</p>
<p class="clan">Član 62.</p>
<p>Republička izborna komisija je dužna da za svaki 
birački odbor blagovremeno pripremi materijal za glasanje, a naročito potreban 
broj glasačkih listića, zbirnu izbornu listu, izvod iz biračkog spiska, potvrde 
o izbornom pravu kao i obrazac zapisnika o radu biračkog odbora.</p>
<p>Primopredaja izbornog materijala vrši se najdocnije 
48 časova pre dana održavanja izbora.</p>
<p>Opštinska uprava stara se o uređivanju biračkih mesta 
i priprema za svaki birački odbor potreban broj glasačkih kutija sa priborom za 
njihovo pečaćenje i priborom za pisanje.</p>
<p>Na dan izbora, pre početka glasanja, birački odbor 
utvrđuje da li je pripremljeni izborni materijal za to biračko mesto potpun i 
ispravan, da li je biračko mesto uređeno na način kojim se obezbeđuje tajnost 
glasanja i da li glasanje može početi, što unosi u zapisnik o svom radu.</p>
<p class="clan">Član 63.</p>
<p>Zbirna izborna lista, s nazivima izbornih lista i 
imenima svih kandidata, mora za vreme glasanja biti vidno istaknuta na biračkom 
mestu.</p>
<p>Sadržaj, oblik i način isticanja zbirne izborne liste 
iz stava 1. ovog člana propisuje Republička izborna komisija.</p>
<p class="clan">Član 64.</p>
<p>Predstavnici podnosilaca izbornih lista i kandidati 
za poslanike imaju pravo uvida u izborni materijal, a naročito u izvode iz 
biračkih spiskova, zapisnike biračkog odbora, zapisnike Republičke izborne 
komisije i glasačke listiće. Uvid se vrši u službenim prostorijama Republičke 
izborne komisije, kao i kod organa kod kojih se izborni materijal nalazi. Uvid u 
izborni materijal može se izvršiti u roku od pet dana od dana održavanja izbora.</p>
<p class="clan">Član 65.</p>
<p>Izborni materijal čuva se najmanje četiri godine.</p>
<p>Republička izborna komisija propisuje način korišćenja 
izbornog materijala.</p>
<p class="clan">Član 66.</p>
<p>Republička izborna komisija propisuje sadržinu i 
oblik obrazaca i izbornog materijala potrebnih za sprovođenje izbora u roku od 15 
dana od dana njenog imenovanja.</p>
<p class="bold">3. Glasanje</p>
<p class="clan">Član 67.</p>
<p>Birački odbor proverava glasačku kutiju u prisustvu 
birača koji prvi dođe na biračko mesto. Rezultat kontrole upisuje se u kontrolni 
list, koji potpisuju članovi biračkog odbora i birač koji je prvi došao na 
biračko mesto.</p>
<p>U glasačku kutiju ubacuje se kontrolni list, a zatim 
se ona u prisustvu prvog birača pečati, što se unosi u zapisnik o radu biračkog 
odbora.</p>
<p>Po otvaranju glasačke kutije, najpre se proverava da 
li u njoj postoji kontrolni list. Ako u glasačkoj kutiji nema kontrolnog lista, 
birački odbor se raspušta i imenuje se novi, a glasanje na tom biračkom mestu se 
ponavlja.</p>
<p>Obrazac kontrolnog lista i način pečaćenja glasačke 
kutije propisuje Republička izborna komisija.</p>
<p class="clan">Član 68.</p>
<p>Birač najpre saopštava biračkom odboru svoje lično 
ime i predaje obaveštenje o glasanju, a ličnom kartom ili drugom ispravom dokazuje 
svoj identitet.</p>
<p>Birač ne može glasati bez podnošenja dokaza o svom 
identitetu. Predsednik ili član biračkog odbora, pošto utvrdi identitet birača, 
zaokružuje redni broj pod kojim je birač upisan u izvod iz biračkog spiska i 
objašnjava mu način glasanja.</p>
<p>Birač potpisuje birački spisak i preuzima glasački 
listić.</p>
<p>Svakom biraču koji je pristupio glasanju i primio 
glasački materijal, specijalnim sprejom će biti obeležen kažiprst desne ruke, 
kao znak da je već glasao. Trajanje oznake na kažiprstu je minimum 24 časa.</p>
<p class="clan">Član 69.</p>
<p>Članovi biračkog odbora ne smeju ni na koji način 
uticati na odluku birača.</p>
<p>Članovi biračkog odbora dužni su da biraču, na njegov 
zahtev, ponovno objasne način glasanja.</p>
<p>Članovi biračkog odbora dužni su, naročito da paze da 
niko ne ometa birača prilikom popunjavanja glasačkog listića i da u potpunosti 
bude obezbeđena tajnost glasanja.</p>
<p>Ako se u toku glasanja povrede odredbe iz st. 1. do 3. 
ovog člana Republička izborna komisija raspušta birački odbor, obrazuje novi 
birački odbor i određuje ponavljanje glasanja u tom biračkom odboru.</p>
<p class="clan">Član 70.</p>
<p>Birač može glasati samo za jednu izbornu listu sa 
glasačkog listića. Glasa se zaokruženjem rednog broja ispred naziva izborne liste 
za koju se glasa.</p>
<p>Birač sam presavija popunjeni glasački listić tako da 
se ne vidi kako je glasao i stavlja ga u odgovarajuću glasačku kutiju, a zatim 
napušta biračko mesto.</p>
<p class="clan">Član 71.</p>
<p>Na dan izbora ne mogu se vršiti nikakve promene u 
izvodima iz biračkih spiskova.</p>
<p>Ako postupi protivno odredbi stava 1. ovog člana, 
birački odbor se raspušta, a glasanje na tom biračkom mestu se ponavlja.</p>
<p class="clan">Član 72.</p>
<p>Birač koji nije u mogućnosti da na biračkom mestu 
lično glasa (slepo, invalidno ili nepismeno lice) ima pravo da povede lice koje 
će umesto njega, na način koje mu ono odredi, ispuniti listić, odnosno obaviti 
glasanje.</p>
<p>Način glasanja za birača iz stava 1. ovog člana unosi 
se u zapisnik.</p>
<p class="v2-clan-1">Član 72a</p>
<p class="v2-clan-left-1">Birač koji nije u mogućnosti da glasa na biračkom 
mestu (nemoćno ili sprečeno lice) može, najkasnije do 11 časova na dan glasanja, 
obavestiti birački odbor o tome da želi da glasa.</p>
<p class="v2-clan-left-1">Tri člana biračkog odbora u proširenom sastavu 
biračkog odbora koji su predstavnici podnosilaca tri različite izborne liste 
koje odredi birački odbor odlaze kod takvog birača, utvrđuju njegov identitet i 
predaju mu službenu kovertu, overeni glasački listić, zbirnu izbornu listu, 
potvrdu o biračkom pravu i poseban koverat za popunjeni glasački listić, upoznaju 
ga sa načinom glasanja, pa napuštaju prostoriju u kojoj birač glasa.</p>
<p class="v2-clan-left-1">Pošto glasa, birač potpisuje potvrdu o biračkom pravu, 
presavija glasački listić i stavlja ga u poseban koverat koji prisutni članovi 
biračkog odbora pred njim pečate žigom na pečatnom vosku, posle čega stavljaju u 
službeni koverat potpisanu potvrdu o biračkom pravu i poseban koverat u kome se 
nalazi glasački listić.</p>
<p class="v2-clan-left-1">Po povratku na biračko mesto, članovi biračkog odbora 
odmah predaju ostalim članovima biračkog odbora službeni koverat, koji birački 
odbor otvara, na osnovu potpisane potvrde o biračkom pravu zaokružuje redni broj 
pod kojim je birač upisan u izvodu iz biračkog spiska i na kraju otvara 
zapečaćeni koverat iz koga vadi presavijeni glasački listić i tako ga ubacuje u 
glasačku kutiju da se ne vidi za koga je birač glasao.</p>
<p class="v2-clan-left-1">Ako u službenom kovertu nema potpisane potvrde o 
biračkom pravu, smatra se da birač nije glasao.</p>
<p class="hide-change">*Službeni glasnik RS, broj 18/2004</p>
<p class="v2-clan-1">Član 72b</p>
<p class="v2-clan-left-1">Birač koji se na dan glasanja nalazi u pritvoru ili 
izdržava zavodsku sankciju, glasa na biračkom mestu unutar zavoda u kome se 
nalazi.</p>
<p class="v2-clan-left-1">Republička izborna komisija određuje posebna biračka 
mesta unutar zavoda i imenuje članove biračkog odbora u stalnom i proširenom 
sastavu. Lica koja rade u ministarstvu nadležnom za poslove pravosuđa i lica 
koja glasaju u zavodu ne mogu biti u sastavu biračkog odbora.</p>
<p class="v2-clan-left-2">Ministarstvo nadležno za poslove uprave priprema i 
overava posebne izvode iz biračkog spiska za svaki zavod i dostavlja ih 
Republičkoj izbornoj komisiji u roku od 24 časa od dana donošenja rešenja o 
zaključenju biračkog spiska.</p>
<p class="v2-clan-left-2">Posebne izvode iz stava 3. ovog člana Republička 
izborna komisija dostavlja biračkim odborima u zavodima.</p>
<p class="hide-change">*Službeni glasnik RS, broj 18/2004</p>
<p class="hide-change">**Službeni glasnik RS, broj 36/2011</p>
<p class="v2-clan-1">Član 73.</p>
<p class="v2-clan-left-1">Birači koji su na odsluženju vojnog roka, na vojnoj 
vežbi ili na školovanju u jedinicama ili ustanovama Vojske Srbije glasaju na 
objavljenom biračkom mestu koje je najbliže jedinici ili ustanovi u kojoj služe 
vojni rok ili se nalaze na vojnoj vežbi, odnosno na školovanju.</p>
<p class="v2-clan-left-1">Republička izborna komisija, najkasnije 20 dana pre 
dana održavanja izbora, u „Službenom glasniku Republike Srbije” objavljuje na 
kojim će, već određenim, biračkim mestima glasati vojnici koji su na odsluženju 
vojnog roka, na vojnoj vežbi ili na školovanju u jedinicama ili ustanovama Vojske 
Srbije.</p>
<p class="v2-clan-left-1">Ministarstvo nadležno za poslove uprave priprema i 
overava posebne izvode iz biračkog spiska za glasanje birača iz stava 1. ovog 
člana i dostavlja ih Republičkoj izbornoj komisiji u roku od 24 časa od dana 
donošenja rešenja o zaključenju biračkog spiska.</p>
<p class="v2-clan-left-1">Posebne izvode iz stava 3. ovog člana Republička 
izborna komisija dostavlja biračkim odborima na biračkim mestima na kojima 
glasaju birači koji su na odsluženju vojnog roka, na vojnoj vežbi ili na 
školovanju u jedinicama ili ustanovama Vojske Srbije.</p>
<p class="hide-change">*Službeni glasnik RS, broj 36/2011 
</p>
<p class="v2-clan-1">Član 73a</p>
<p><span class="v2-clan-left-1">Birači koji imaju boravište u inostranstvu glasaju u 
diplomatsko-konzularnim predstavništvima</span><span class="v2-clan-left-2"> Republike Srbije</span><span class="v2-clan-left-1"> i na posebnim 
biračkim mestima koja određuje Republička izborna komisija, po pribavljenom 
mišljenju ministarstva nadležnog za inostrane poslove.</span></p>
<p class="v2-clan-left-2">Ministarstvo nadležno za poslove uprave priprema i 
overava posebne izvode iz biračkog spiska za glasanje birača iz stava 1. ovog 
člana i dostavlja ih Republičkoj izbornoj komisiji u roku od 24 časa od dana 
donošenja rešenja o zaključenju biračkog spiska.</p>
<p class="v2-clan-left-2">Posebne izvode iz stava 2. ovog člana Republička izborna komisija dostavlja 
ministarstvu nadležnom za inostrane poslove koje ih, zajedno sa ostalim izbornim 
materijalom, prosleđuje na sva biračka mesta u inostranstvu.</p>
<p class="v2-clan-left-1">Članove biračkog odbora u stalnom sastavu u 
inostranstvu imenuje Republička izborna komisija, na predlog ministarstva 
nadležnog za inostrane poslove.</p>
<p class="v2-clan-left-1">Birački odbor u proširenom sastavu u inostranstvu čini 
po jedan predstavnik podnosioca izborne liste čija je lista proglašena. Članove 
biračkog odbora u proširenom sastavu u inostranstvu imenuje Republička izborna 
komisija, na predlog podnosioca izborne liste čija je lista proglašena.</p>
<p class="v2-clan-left-1">Predsednik biračkog odbora imenuje se, po pravilu, iz 
reda diplomiranih pravnika zaposlenih u diplomatsko-konzularnom predstavništvu.</p>
<p class="hide-change">*Službeni glasnik RS, broj 18/2004</p>
<p class="hide-change">**Službeni glasnik RS, broj 36/2011</p>
<p class="hide-change" style="text-align: center"><em>Čl. 73b do 73g</em></p>
<p class="hide-change" style="text-align: center"><em>Prestali su da važe (vidi član 29. Zakona - 
104/2009-57)</em></p>
<p class="clan">IH. UTVRĐIVANJE I OBJAVLJIVANJE REZULTATA IZBORA</p>
<p class="bold">1. Utvrđivanje rezultata izbora</p>
<p class="clan">Član 74.</p>
<p>Po završenom glasanju birački odbor pristupa 
utvrđivanju rezultata glasanja na biračkom mestu.</p>
<p>Birački odbor utvrđuje broj neupotrebljenih glasačkih 
listića i stavlja ih u poseban omot koji pečati.</p>
<p>Na osnovu izvoda iz biračkog spiska, birački odbor 
utvrđuje ukupan broj birača koji su glasali.</p>
<p>Кad se glasačka kutija otvori, posle provere 
kontrolnog lista, važeći glasački listići odvajaju se od nevažećih.</p>
<p>Birački odbor konstatuje broj nevažećih glasačkih 
listića i unosi ga u zapisnik, a potom utvrđuje broj važećih listića i broj 
glasova za svaku izbornu listu, što takođe unosi u zapisnik.</p>
<p>Nevažeći glasački listić jeste nepopunjeni glasački 
listić, listić koji je popunjen tako da se ne može utvrditi za koju se izbornu 
listu glasalo i listić na kome je zaokruženo više od jedne izborne liste.</p>
<p>Ako je na glasačkom listiću zaokruženo ime i prezime 
prvog kandidata na izbornoj listi ili je zaokružen naziv ili deo naziva izborne 
liste, odnosno ako su istovremeno zaokruženi redni broj i naziv izborne liste i 
ime i prezime prvog kandidata, takav izborni listić smatra se važećim.</p>
<p>Ako se utvrdi da je broj glasačkih listića u 
glasačkoj kutiji veći od broja birača koji su glasali, birački odbor se raspušta 
i imenuje novi, a glasanje na tom biračkom mestu ponavlja se.</p>
<p class="clan">Član 75.</p>
<p>Birački odbor po utvrđivanju rezultata glasanja u 
zapisnik o svom radu unosi broj primljenih glasačkih listića; broj neupotrebljenih 
glasačkih listića; broj nevažećnh glasačkih listića; broj važećih glasačkih 
listića; broj glasova datih za svaku izbornu listu; broj birača prema izvodu iz 
biračkog spiska i broj birača koji su glasali.</p>
<p>U zapisnik o radu biračkog odbora unose se i primedbe 
i mišljenja članova biračkog odbora, podnosilaca izbornih lista i zajedničkih 
predstavnika podnosilaca izbornih lista, kao i sve druge činjenice od značaja za 
glasanje.</p>
<p>Zapisnik o radu biračkog odbora potpisuju svi članovi 
biračkog odbora.</p>
<p class="clan">Član 76.</p>
<p>Zapisnik o radu biračkog odbora izrađuje se na 
propisanom obrascu koji se štampa u šest primeraka.</p>
<p>U opštinama gde su u službenoj upotrebi jezici 
nacionalnih manjina zapisnik o radu biračkog odbora štampa se i na tim jezicima.</p>
<p>Prvi primerak zapisnika sa utvrđenim izbornim 
materijalom dostavlja se Republičkoj izbornoj komisiji.</p>
<p>Drugi primerak zapisnika ističe se na biračkom mestu 
na javni uvid.</p>
<p>Preostala četiri primerka zapisnika uručuju se 
predstavnicima podnosilaca izbornih lista koje su osvojile najveći broj glasova 
na tom biračkom mestu i to odmah ukoliko podnosilac izborne liste ima 
predstavnika u biračkom odboru, a ukoliko ga nema predstavnik podnosioca izborne 
liste može preuzeti primerak zapisnika od izborne komisije u roku od 12 časova.</p>
<p>Ostali podnosioci izborne liste imaju pravo da, u 
roku od 12 časova od dostavljanja materijala sa biračkog mesta Republičkoj 
izbornoj komisiji, od Republičke izborne komisije dobiju overenu fotokopiju 
zapisnika sa biračkog mesta.</p>
<p class="clan">Član 77.</p>
<p>Po utvrđivanju rezultata glasanja birački odbor će bez 
odlaganja, a najdocnije u roku od 18 časova od časa zatvaranja biračkog mesta, 
dostaviti Republičkoj izbornoj komisiji: zapisnik o radu, izvod iz biračkog 
spiska; neupotrebljene i, odvojeno, upotrebljene glasačke listiće; nevažeće i, 
odvojeno, važeće glasačke listiće, kao i preostali izborni materijal.</p>
<p class="clan">Član 78.</p>
<p>U roku od 96 časova od zatvaranja biračkih mesta, 
Republička izborna komisija zapisnički utvrđuje: ukupan broj birača upisanih u 
birački spisak; broj birača koji je glasao na biračkim mestima; ukupan broj 
glasačkih listića primljenih na biračkim mestima; ukupan broj neupotrebljenih 
glasačkih listića; ukupan broj nevažećih glasačkih listića; ukupan broj važećih 
glasačkih listića; broj glasova datih za svaku izbornu listu pojedinačno.</p>
<p>Republička izborna komisija utvrđuje rezultate izbora 
i o tome sačinjava poseban zapisnik.</p>
<p>Republička izborna komisija propisuje sadržaj i oblik 
obrasca zapisnika o svom radu.</p>
<p class="clan">Član 79.</p>
<p>Podnosioci izbornih lista mogu Republičkoj izbornoj 
komisiji prijaviti lice koje će imati pravo da prisustvuje statističkoj obradi 
podataka u Republičkoj izbornoj komisiji.</p>
<p class="clan">Član 80.</p>
<p>Svakoj izbornoj listi pripada broj mandata koji je 
srazmeran broju dobijenih glasova.</p>
<p class="clan">Član 81.</p>
<p>U raspodeli mandata učestvuju samo izborne liste koje 
su dobile najmanje <span class="v2-clan-left-1">3%</span> glasova od ukupnog broja glasova birača koji su glasali u 
izbornoj jedinici.</p>
<p class="v2-clan-left-1">Političke stranke nacionalnih manjina i koalicije 
političkih stranaka nacionalnih manjina učestvuju u raspodeli mandata i kad su 
dobile manje od 3% glasova od ukupnog broja birača koji su glasali, pri čemu se 
prilikom raspodele mandata primenom sistema najvećeg količnika, količnici svih 
izbornih lista političkih stranaka nacionalnih manjina i koalicija političkih 
stranaka nacionalnih manjina uvećavaju za 35%.</p>
<p class="v2-clan-left-1">Politička stranka nacionalne manjine, u smislu stava 2. 
ovog člana, jeste ona stranka za koju je Republička izborna komisija utvrdila da 
joj je osnovni cilj predstavljanje i zastupanje interesa nacionalne manjine i zaštita 
i poboljšanje prava pripadnika nacionalne manjine, u skladu s međunarodno pravnim 
standardima.</p>
<p class="v2-clan-left-1">O tome da li podnosilac izborne liste ima položaj 
političke stranke nacionalne manjine ili koalicije političkih stranaka 
nacionalnih manjina, u smislu stava 2. ovog člana, odlučuje Republička izborna 
komisija posebnim rešenjem pri proglašenju izborne liste, a na predlog podnosioca 
izborne liste koji mora biti dostavljen pri podnošenju izborne liste. Republička 
izborna komisija može zatražiti mišljenje nadležnog nacionalnog saveta nacionalne 
manjine o tome da li je podnosilac izborne liste politička stranka nacionalne 
manjine ili koalicija političkih stranaka nacionalnih manjina.</p>
<p class="hide-change">*Službeni glasnik RS, broj 12/2020</p>
<p class="clan">Član 82.</p>
<p>Republička izborna komisija raspodeljuje mandate 
primenom sistema najvećeg količnika.</p>
<p>Mandati se raspodeljuju tako što se ukupan broj 
glasova koji je dobila svaka pojedina izborna lista podeli brojevima od jedan do 
zaključno sa brojem 250.</p>
<p>Dobijeni količnici razvrstavaju se po veličini a u 
obzir se uzima 250 najvećih količnika. Svaka izborna lista dobija onoliko 
mandata koliko tih količnika na nju otpada.</p>
<p>Ako dve izborne liste ili više izbornih lista dobiju 
iste količnike na osnovu kojih se dodeljuje jedan mandat a nema više 
neraspodeljenih mandata, mandat će se dodeliti listi koja je dobila ukupan veći 
broj glasova.</p>
<p>Ako nijedna izborna lista nije dobila najmanje <span class="v2-clan-left-1">3%</span> 
glasova, raspodela će se izvršiti na način određen u st. 1. do 3. ovog člana.</p>
<p class="hide-change">*Službeni glasnik RS, broj 12/2020</p>
<p class="clan">Član 83.</p>
<p>Mandati koji pripadaju određenoj izbornoj listi 
dodeljuju se kandidatima sa te liste, u skladu sa odredbama ovog zakona.</p>
<p>Кad određenoj izbornoj listi pripadne više mandata 
nego što je na toj listi predloženo kandidata za poslanike, mandat se dodeljuje 
izbornoj listi koja ima sledeći najveći količnik.</p>
<p class="auto-style1"><span class="hide-change"><em>Prestao je da važi raniji član 84.</em></span>
<em>(vidi </em>
<em>
<a class="auto-style2" href="http://www.pravno-informacioni-sistem.rs/SlGlasnikPortal/viewdoc?uuid=b7a11977-5be9-23bd-5ad0-0605fd08bd7d&amp;external=true" target="_blank">Odluku US - 
28/2011-22</a></em>)</p>
<p class="v2-clan-1">Član 84.</p>
<p class="v2-clan-left-1">Republička izborna komisija će najkasnije u roku od 10 
dana od dana objavljivanja ukupnih rezultata izbora sve dobijene mandate sa 
izborne liste dodeliti kandidatima po redosledu na izbornoj listi, počev od 
prvog kandidata sa liste.</p>
<p class="hide-change">*Službeni glasnik RS, broj 36/2011</p>
<p class="bold">2. Objavljivanje rezultata izbora</p>
<p class="clan">Član 85.</p>
<p>Republička izborna komisija objavljuje u „Službenom 
glasniku Republike Srbije” podatke o ukupnim rezultatima izbora poslanika i to 
o:</p>
<p>1. broju birača upisanih u birački spisak,</p>
<p>2. ukupnom broju birača koji su glasali,</p>
<p>3. broju primljenih glasačkih listića,</p>
<p>4. broju neupotrebljenih glasačkih listića,</p>
<p>5. broju upotrebljenih glasačkih listića,</p>
<p>6. broju nevažećih glasačkih listića,</p>
<p>7. broju važećih glasačkih listića,</p>
<p>8. broju glasova koji su dobile pojedine izborne 
liste,</p>
<p>9. broju mandata koji su dobile pojedine izborne 
liste.</p>
<p class="clan">Član 86.</p>
<p>Rezultate izbora Republička izborna komisija 
objavljuje u roku od 96 časova od časa završetka glasanja.</p>
<p>Od završetka glasanja do objavljivanja rezultata izbora, 
Republička izborna komisija objavljuje preko sredstava obaveštavanja privremene 
podatke o rezultatima izbora.</p>
<p>Rezultati izbora objavljuju se u „Službenom glasniku 
Republike Srbije”.</p>
<p class="clan">Član 87.</p>
<p>Republička izborna komisija izdaje poslaniku uverenje 
da je izabran.</p>
<p class="clan">H. PRESTANAК MANDATA, PONOVNI IZBORI I POPUNJAVANJE 
UPRAŽNJENIH POSLANIČКIH MESTA</p>
<p class="bold">1. Prestanak mandata</p>
<p class="clan">Član 88.</p>
<p>Poslaniku prestaje mandat pre isteka vremena na koje 
je izabran:</p>
<p><span class="hide-change"><em>1. prestala je da važi</em></span><em> (vidi Odluku 
</em>
<em>
<a class="auto-style2" href="http://www.pravno-informacioni-sistem.rs/SlGlasnikPortal/viewdoc?uuid=70bbc2a7-9f00-cee9-a053-b3e909d11036&amp;external=true" target="_blank">US – 57/2003-41</a>),</em></p>
<p>2. podnošenjem ostavke,</p>
<p>3. ako je pravosnažnom sudskom odlukom osuđen na 
kaznu zatvora bezuslovno u trajanju od najmanje šest meseci,</p>
<p>4. ako je pravosnažnom sudskom odlukom lišen poslovne 
sposobnosti,</p>
<p>5. preuzimanjem posla ili funkcije koji su, prema ovom 
zakonu, nespojivi sa funkcijom poslanika,</p>
<p>6. gubljenjem državljanstva,</p>
<p>7. ako mu prestane prebivalište na teritoriji 
Republike Srbije,</p>
<p>8. ako nastupi smrt poslanika,</p>
<p><span class="hide-change"><em>9. prestala je da važi</em></span><em> (vidi Odluku 
</em>
<a class="auto-style2" href="http://www.pravno-informacioni-sistem.rs/SlGlasnikPortal/viewdoc?uuid=70bbc2a7-9f00-cee9-a053-b3e909d11036&amp;external=true" target="_blank">
<em>US – 57/2003-41</em></a><em>)</em>.</p>
<p class="v2-clan-left-1">Poslanik lično podnosi ostavku, overenu kod organa 
nadležnog za overu potpisa, predsedniku Narodne skupštine, u roku od tri dana od 
dana overe.</p>
<p>Poslaniku mandat prestaje danom nastupanja slučaja iz 
stava 1. ovog člana.</p>
<p class="v2-clan-left-1">Dan prestanka mandata konstatuje Narodna skupština 
Republike Srbije odmah posle prijema obaveštenja o razlozima za prestanak mandata 
poslanika, na sednici koja je u toku, odnosno na prvoj narednoj sednici.</p>
<p class="hide-change">*Službeni glasnik RS, broj 36/2011</p>
<p class="clan">Član 89.</p>
<p>Ponovni izbori sprovode se ako Republička izborna 
komisija poništi izbore zbog nepravilnosti u sprovođenju izbora u slučajevima 
utvrđenim ovim zakonom.</p>
<p class="clan">Član 90.</p>
<p>Ako Republička izborna komisija poništi izbore na 
pojedinom biračkom mestu, glasanje se ponavlja samo na tom biračkom mestu.</p>
<p>Кad se izbori ponavljaju u slučajevima utvrđenim ovim 
zakonom Republička izborna komisija donosi rešenje o ponavljanju glasanja.</p>
<p>U slučaju iz čl. 89. i 90. ovog zakona rezultat 
izbora se utvrđuje po završetku ponovljenog glasanja.</p>
<p class="clan">Član 91.</p>
<p>Ponovni izbori se sprovode na način i po postupku 
koji su ovim zakonom utvrđeni za sprovođenje izbora.</p>
<p>Ponovljene izbore raspisuje Republička izborna 
komisija.</p>
<p>Ponovni izbori sprovode se najdocnije 15 dana od dana 
poništenja izbora u Republici Srbiji, odnosno sedam dana od dana poništenja izbora 
na biračkom mestu.</p>
<p>Ponovni izbori se sprovode po listi kandidata koja je 
utvrđena za izbore koji su poništeni, osim kad su izbori poništeni zbog 
nepravilnosti u utvrđivanju izborne liste.</p>
<p class="clan">Član 92.</p>
<p>Ako na osnovu člana 88. stav 1. ovog zakona poslaniku 
prestane mandat pre isteka vremena na koje je izabran, mandat se dodeljuje novom 
poslaniku, na način utvrđen ovim članom.</p>
<p class="v2-clan-left-1">Кad poslaniku prestane mandat pre isteka vremena na 
koje je izabran, mandat se dodeljuje prvom sledećem kandidatu sa iste izborne 
liste kome nije bio dodeljen mandat poslanika.</p>
<p class="v2-clan-left-1">Кad poslaniku koji je izabran sa koalicione izborne 
liste prestane mandat pre isteka vremena na koje je izabran, mandat se dodeljuje 
prvom sledećem kandidatu na izbornoj listi kome nije bio dodeljen mandat – 
pripadniku iste političke stranke.</p>
<p class="v2-clan-left-1">Кandidatu kome je bio dodeljen mandat poslanika, a kome 
je mandat prestao zbog preuzimanja funkcije člana Vlade, mandat se ponovo 
dodeljuje u istom sazivu Narodne skupštine pod uslovima:</p>
<p class="v2-clan-left-1">– da je kandidatu prestala funkcija člana Vlade,</p>
<p class="v2-clan-left-1">– da postoji upražnjeno poslaničko mesto koje pripada 
istoj izbornoj listi, i</p>
<p class="v2-clan-left-1">– da je Republičkoj izbornoj komisiji kandidat podneo 
zahtev za dodelu mandata poslanika.</p>
<p>Кad poslaniku prestane mandat pre isteka vremena na 
koje je izabran u slučajevima iz stava 1. ovog člana, a na izbornoj listi sa 
koje je poslanik bio izabran nema kandidata za koje podnosilac izborne liste 
nije dobio mandat, mandat pripada podnosiocu izborne liste koji ima sledeći 
najveći količnik a za njega nije dobio mandat.</p>
<p>Mandat novog poslanika traje do isteka mandata 
poslanika kome je prestao mandat.</p>
<p>U slučajevima iz <span class="v2-clan-left-1">st. 2, 3. i 5.</span> ovog člana od 
kandidata se pre utvrđivanja mandata pribavlja pismena saglasnost da prihvata 
mandat.</p>
<p class="hide-change">*Službeni glasnik RS, broj 36/2011</p>
<p class="clan">HI. ZAŠTITA IZBORNOG PRAVA</p>
<p class="clan">Član 93.</p>
<p>Organi nadležni za sprovođenje izbora dužni su da u 
toku izbornog postupka obaveštavaju birače o njihovim izbornim pravima i o načinu 
zaštite tih prava.</p>
<p class="clan">Član 94.</p>
<p>Svaki birač, kandidat za poslanika i podnosilac 
izborne liste ima pravo na zaštitu izbornog prava, po postupku utvrđenom ovim 
zakonom.</p>
<p class="clan">Član 95.</p>
<p>Svaki birač, kandidat i podnosilac izborne liste ima 
pravo da podnese prigovor Republičkoj izbornoj komisiji zbog povrede izbornog 
prava u toku izbora ili nepravilnosti u postupku predlaganja odnosno izbora.</p>
<p>Prigovor protiv odluke, radnje ili propusta biračkog 
odbora podnosi se Republičkoj izbornoj komisiji.</p>
<p>Prigovor iz st. 1. i 2. ovog člana podnosi se u roku 
od 24 časa od časa kad je doneta odluka odnosno izvršena radnja koju podnosilac 
prigovora smatra nepravilnom, odnosno od časa kad je učinjen propust.</p>
<p class="clan">Član 96.</p>
<p>Republička izborna komisija donosi rešenje u roku od 48 časova od časa prijema 
prigovora i dostavlja ga podnosiocu prigovora <span class="v2-clan-left-1">i svim 
podnosiocima izbornih lista.</span></p>
<p>Ako Republička izborna komisija usvoji prigovor, 
poništiće odluku ili radnju.</p>
<p>Ako Republička izborna komisija po prigovoru ne 
donese rešenje u rokovima predviđenim ovim zakonom, smatraće se da je prigovor 
usvojen.</p>
<p class="hide-change">*Službeni glasnik RS, broj 18/2004</p>
<p class="clan">Član 97.</p>
<p><span class="v2-clan-left-1">Protiv svakog rešenja Republičke izborne komisije 
donetog po prigovoru može se izjaviti žalba</span><span class="v2-clan-left-2"> 
Upravnom sudu</span>.</p>
<p>Žalba se podnosi preko Republičke izborne komisije u 
roku od 48 časova od prijema rešenja.</p>
<p>Republička izborna komisija dužna je da u roku od 24 časa od prijema žalbe 
dostavi <span class="v2-clan-left-2">Upravnom sudu</span> prigovor i sve potrebne spise.</p>
<p><span class="v2-clan-left-2">Upravni sud</span> odlučuje po žalbi shodnom primenom 
odredaba zakona kojim se uređuje postupak u upravnim sporovima.</p>
<p>Odluka po žalbi doneće se najkasnije u roku od 48 
časova od prijema žalbe sa spisima.</p>
<p><span class="v2-clan-left-2">Odluka doneta u postupku po žalbi je 
pravnosnažna i protiv nje se ne mogu podneti vanredna pravna sredstva predviđena 
zakonom kojim se uređuje upravni spor.</span></p>
<p>Ako sud usvoji žalbu <span class="v2-clan-left-1">i poništi izbornu radnju, odnosno 
izbore</span>, odgovarajuća izborna radnja, odnosno izbori ponoviće se najdocnije za 
deset dana.</p>
<p class="hide-change">*Službeni glasnik RS, broj 18/2004</p>
<p class="hide-change">**Službeni glasnik RS, broj 36/2011</p>
<p class="clan">II. TROŠКOVI SPROVOĐENJA IZBORA</p>
<p class="clan">Član 98.</p>
<p>Sredstva za rad organa za sprovođenje izbora, izborni 
materijal i druge troškove sprovođenja izbora obezbeđuju se u budžetu Republike.</p>
<p>Zahtev za dodelu sredstava sa specifikacijom ukupnih 
troškova podnosi Republička izborna komisija.</p>
<p>Sredstva koja se isplaćuju kao naknada za rad lica u 
organima za sprovođenje izbora oslobođena su plaćanja poreza i doprinosa.</p>
<p class="clan">Član 99.</p>
<p>U postupku sprovođenja izbora opšti nadzor nad 
postupcima političkih stranaka, kandidata i sredstava javnog obaveštavanja u toku 
izbornih aktivnosti sprovodi nadzorni odbor.</p>
<p>Nadzorni odbor ima deset članova od kojih polovinu 
članova imenuje Narodna skupština Republike Srbije na predlog Vlade Republike 
Srbije, a polovinu na predlog poslaničkih grupa u Narodnoj skupštini Republike 
Srbije iz reda istaknutih javnih radnika, pod uslovom da oni nisu članovi organa 
političkih stranaka koje učestvuju na izborima.</p>
<p>Predsednika nadzornog odbora biraju između sebe 
članovi nadzornog odbora tajnim glasanjem.</p>
<p class="clan">Član 100.</p>
<p>Nadzorni odbor:</p>
<p>1. prati predizborne aktivnosti i ukazuje na 
eventualne nepravilnosti u postupanju političkih stranaka, kandidata i drugih 
učesnika u izbornom postupku,</p>
<p>2. kontroliše postupanje sredstava javnog obaveštavanja 
u primeni odredaba ovog zakona koje se odnose na obezbeđivanje ravnopravnih 
uslova za predstavljanje podnosilaca izbornih lista i kandidata sa izbornih lista,</p>
<p>3. predlaže mere za poštovanje jednakosti kandidata u 
izlaganju njihovih programa,</p>
<p>4. obraća se javnosti radi zaštite moralnog 
integriteta ličnosti kandidata,</p>
<p>5. upozorava na postupke političkih stranaka organa 
uprave, kandidata i sredstava javnog obaveštavanja kojima se ometa izborna 
kampanja i ugrožava jednakost prava svih kandidata.</p>
<p>Ako bilo koji učesnik u izbornoj kampanji svojim 
ponašanjem poziva na nasilje, širi nacionalnu, versku ili rasnu mržnju ili podstiče 
na neravnopravnost polova, nadzorni odbor za izbornu kampanju bez odlaganja će 
dati inicijativu za pokretanje postupka pred nadležnim državnim organima.</p>
<p>Ako se sporazum iz člana 51. ovog zakona ne zaključi u 
predviđenom roku, nadzorni odbor utvrdiće broj i trajanje emisija za ravnopravno 
predstavljanje podnosilaca izbornih lista.</p>
<p class="clan">Član 101.</p>
<p>Narodna skupština Republike Srbije imenovaće članove 
Republičke izborne komisije u roku od 20 dana od dana stupanja na snagu ovog 
zakona.</p>
<p>Republička izborna komisija doneće akte predviđene 
ovim zakonom najdocnije u roku od pet dana od dana imenovanja svojih članova.</p>
<p>Republička izborna komisija određuje biračka mesta na 
kojima će se obaviti glasanje za narodne poslanike tako da se omogući biračima da 
glasanje za te poslanike i za druge poslanike, odnosno odbornike, za koje se 
istog dana sprovode izbori obave u istoj prostoriji ili, po mogućnosti, u 
najbližoj prostoriji u kojoj se istovremeno sprovode drugi izbori.</p>
<p class="clan">Član 102.</p>
<p>Republička organizacija nadležna za poslove 
statistike objaviće u „Službenom glasniku Republike Srbije” podatke o broju 
birača u roku od deset dana od dana stupanja na snagu ovog zakona.</p>
<p class="hide-change" style="text-align: center"><em>Član 103.</em></p>
<p class="hide-change" style="text-align: center"><em>Prestao je da važi (vidi član 24. Zakona – 72/2003-1)</em></p>
<p class="clan">HIII. КAZNENE ODREDBE</p>
<p class="clan">Član 104.</p>
<p>Кaznom zatvora do tri godine kazniće se za krivično 
delo član Republičke izborne komisije ili član biračkog odbora, ili drugo lice 
koje u vršenju dužnosti u vezi sa izborom poslanika izmeni broj datih glasova 
dodavanjem ili oduzimanjem glasačkih listića ili glasova pri prebrojavanju ili koje 
objavi rezultat izbora koji ne odgovara obavljenom glasanju.</p>
<p class="hide-change" style="text-align: center"><em>Član 105.</em></p>
<p class="hide-change" style="text-align: center"><em>Prestao je da važi (vidi član 431. Zakonika – 
85/2005-30)</em></p>
<p class="clan">Član 106.</p>
<p>Novčanom kaznom ili kaznom zatvora do jedne godine 
kazniće se za krivično delo:</p>
<p>1. ko posle obavljenih izbora za izbor poslanika 
pozove birača na odgovornost zbog glasanja ili zahteva od njega da kaže kako je 
glasao ili zašto nije glasao,</p>
<p>2. ko na izborima za izbor poslanika glasa umesto 
drugog birača pod njegovim imenom ili na istom glasanju glasa dva ili više puta,</p>
<p>3. ko na izborima za poslanike uništi, ošteti, oduzme 
ili prikrije glasački listić kojim je obavljeno glasanje, neku od isprava o 
izborima ili bilo koji predmet namenjen izborima ili glasanju.</p>
<p>Ako delo iz stava 1. ovog člana učini član Republičke 
izborne komisije, član biračkog odbora ili drugo lice u vršenju dužnosti u vezi 
sa navedenim izborima – kazniće se zatvorom od tri meseca do tri godine.</p>
<p class="hide-change" style="text-align: center"><em>Član 107.</em></p>
<p class="hide-change" style="text-align: center"><em>Prestao je da važi (vidi član 431. Zakonika – 
85/2005-30)</em></p>
<p class="clan">Član 108.</p>
<p>Novčanom kaznom <span class="v2-clan-left-1">od 100.000 do 600.000 dinara</span> kazniće 
se za prekršaj organizacija koja objavi procenu rezultata izbora ili prethodne 
rezultate izbora, suprotno odredbi člana 5. stav 3. ovog zakona.</p>
<p>Za prekršaj iz stava 1. kazniće se i odgovorno lice u 
organizaciji novčanom kaznom <span class="v2-clan-left-1">od 20.000 do 50.000 dinara</span>.</p>
<p>Za prekršaj iz stava 1. ovog člana kazniće se i lice 
koje objavi procenu rezultata izbora ili prethodne rezultate izbora novčanom 
kaznom <span class="v2-clan-left-1">od 10.000 do 40.000 dinara</span>.</p>
<p class="hide-change">*Službeni glasnik RS, broj 101/2005</p>
<p class="clan">Član 109.</p>
<p>Novčanom kaznom <span class="v2-clan-left-1">od 25.000 do 50.000 dinara</span> kazniće 
se za prekršaj član biračkog odbora ili Republičke izborne komisije, koji 
onemogući praćenje rada organa za sprovođenje izbora (član 32. stav 2. Zakona).</p>
<p class="hide-change">*Službeni glasnik RS, broj 101/2005</p>
<p class="clan">Član 110.</p>
<p>Novčanom kaznom <span class="v2-clan-left-1">od 50.000 do 800.000 dinara</span> kazniće 
se za prekršaj organizacije iz člana 51. ovog zakona ako ne izvršavaju obaveze 
utvrđene odredbama ovog zakona odnosno ako omoguće predstavljanje kandidata 
suprotno članu 49. stav 2. ovog zakona.</p>
<p>Za prekršaj iz stava 1. ovog člana kazniće se i 
odgovorno lice u organizaciji iz člana 51. ovog zakona novčanom kaznom 
<span class="v2-clan-left-1">od 10.000 
do 30.000 dinara</span>.</p>
<p class="hide-change">*Službeni glasnik RS, broj 101/2005</p>
<p class="clan">Član 111.</p>
<p>Novčanom kaznom <span class="v2-clan-left-1">od 20.000 do 50.000 dinara</span> kazniće 
se rukovodilac organa nadležnog za vođenje biračkih spiskova ukoliko ne izvrši 
obaveze iz čl. 12, 19. i 54. Zakona.</p>
<p class="hide-change">*Službeni glasnik RS, broj 101/2005</p>
<p class="clan">Član 112.</p>
<p>Novčanom kaznom <span class="v2-clan-left-1">od 100.000 do 400.000 dinara</span> kazniće 
se za prekršaj politička stranka, koalicija odnosno druga politička organizacija 
ili drugo pravno lice koje suprotno odredbama ovog zakona ističe simbole 
političke stranke, odnosno druge političke organizacije, kao i drugi propagandni 
materijal (član 55. Zakona).</p>
<p>Za prekršaj iz stava 1. ovog člana kazniće se i 
odgovorno lice u političkoj organizaciji ili drugom pravnom licu novčanom kaznom 
<span class="v2-clan-left-1">od 10.000 do 25.000 dinara</span>.</p>
<p class="hide-change">*Službeni glasnik RS, broj 101/2005</p>
<p class="clan">Član 113.</p>
<p>Novčanom kaznom <span class="v2-clan-left-1">od 10.000 do 30.000 dinara</span> kazniće 
se za prekršaj lice koje na biračkom mestu koristi pejdžer, mobilni telefon i 
druga sredstva veza i komunikacija (član 55. Zakona).</p>
<p class="hide-change">*Službeni glasnik RS, broj 101/2005</p>
<p class="clan">Član 114.</p>
<p>Novčanom kaznom <span class="v2-clan-left-1">od 10.000 do 30.000 dinara</span> kazniće 
se lice koje izazove nered na biračkom mestu, usled čega je glasanje moralo biti 
prekinuto (član 57. Zakona)</p>
<p class="hide-change">*Službeni glasnik RS, broj 101/2005</p>
<p class="clan">HIV. PRELAZNE I ZAVRŠNE ODREDBE</p>
<p class="clan">Član 115.</p>
<p>Ovaj zakon stupa na snagu osmog dana od dana 
objavljivanja u „Službenom glasniku Republike Srbije”</p>
<p class="clan">Član 116.</p>
<p>Danom stupanja na snagu ovog zakona prestaje da važi 
Zakon o izboru narodnih poslanika („Službeni glasnik RS”, br. 79/92, 83/92, 
53/93, 67/93, 90/93, 107/93, 48/94 i 32/97).</p>
<p class="clan">Član 117.</p>
<p>Danom stupanja na snagu ovog zakona prestaje da važi 
Zakon o izbornim jedinicama za izbor narodnih poslanika („Službeni glasnik RS”, 
broj 32/97).</p>
<p>&nbsp;</p>
<p class="bold">ODREDBE КOJE NISU UNETE U „PREČIŠĆEN TEКST“ ZAКONA</p>
<p class="auto-style1">&nbsp;</p>
<p class="auto-style1"><em>Zakon o izmenama i dopunama Zakona o izboru narodnih poslanika: 
"Službeni glasnik RS", broj 18/2004-1</em></p>
<p class="auto-style1"><strong>Član 16. </strong> </p>
<p><strong>Ministarstvo nadležno za unutrašnje poslove dužno je 
da u roku od 30 dana od stupanja ovog zakona na snagu dostavi ministarstvu 
nadležnom za poslove uprave spisak birača koji imaju boravište u inostranstvu. 
</strong></p>
<p><strong>Ministarstvo nadležno za poslove uprave dužno je da 
uspostavi Posebnu evidenciju birača u inostranstvu u roku od 30 dana od prijema 
spiska birača koji imaju boravište u inostranstvu. </strong> </p>
<p class="auto-style1"><strong>Član 17.</strong></p>
<p><strong>Ako izbori za Narodnu skupštinu budu održani pre 
uspostavljanja Posebne evidencije birača u inostranstvu, ministarstvo nadležno za 
inostrane poslove, odmah po raspisivanju izbora, putem javnog oglasa obavestiće 
birače koji imaju boravište u inostranstvu da su raspisani izbori i pozvati ih 
da diplomatsko-konzularnim predstavništvima državne zajednice Srbija i Crna Gora 
dostave podatke potrebne za ažuriranje biračkog spiska. </strong> </p>
<p><strong>Dobijene podatke ministarstvo nadležno za inostrane 
poslove dostaviće Republičkoj izbornoj komisiji najkasnije 15 dana pre dana 
održavanja izbora. Republička izborna komisija će, na osnovu dostavljenih 
podataka, sačiniti i overiti posebne izvode iz biračkog spiska za svako biračko 
mesto u inostranstvu i dostaviti ih ministarstvu nadležnom za inostrane poslove 
koje će ih, zajedno sa ostalim izbornim materijalom, proslediti na sva biračka 
mesta u inostranstvu na kojima će se glasati. </strong> </p>
<p class="auto-style1"><strong>Član 18.</strong></p>
<p><strong>Ovaj zakon na snagu stupa narednog dana od dana 
objavljivanja u „Službenom glasniku Republike Srbije”.</strong></p>
<p class="auto-style1">&nbsp;</p>
<p class="auto-style1"><em>Zakon o izmenama i dopunama Zakona o izboru narodnih 
poslanika: "Službeni glasnik RS", broj 36/2011-93</em></p>
<p class="auto-style1"><strong>Član 17.</strong></p>
<p><strong>Ovaj zakon stupa na snagu osmog dana od dana 
objavljivanja u „Službenom glasniku Republike Srbije”, a odredbe čl. 13. i 15. 
ovog zakona primenjuju se od raspisivanja narednih izbora za narodne poslanike 
Narodne skupštine Republike Srbije.</strong></p>


