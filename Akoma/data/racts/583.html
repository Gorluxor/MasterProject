<meta http-equiv="content-type" content="text/html;charset=utf-8"><link href="http://www.pravno-informacioni-sistem.rs/SlGlasnikPortal/glasnik.css" rel="stylesheet" type="text/css">
<style type="text/css">
 p.MsoNormal
	{margin-top:0cm;
	margin-right:0cm;
	margin-bottom:8.0pt;
	margin-left:0cm;
	line-height:107%;
	font-size:11.0pt;
	font-family:"Calibri",sans-serif;
	}
</style>

<p class="redakcijskipreciscentekst">
Redakcijski prečišćen tekst</p>
<p>
&nbsp;</p>
<p>
&nbsp;</p>
<p class="odluka-zakon">
ZAКON</p>

<p class="odluka-zakon">
o sredstvima za zaštitu bilja</p>

<p class="centar">
"Službeni glasnik RS", br. 41 od 2. juna 2009, 17 od 14. marta 2019.</p>

<p class="clan">
I. OSNOVNE ODREDBE </p>

<p class="bold">
Predmet uređivanja </p>

<p class="clan">
Član 1.</p>

<p>
Ovim zakonom uređuje se registracija, kontrola, promet, 
uvoz i primena sredstava za zaštitu bilja u poljoprivredi i šumarstvu, poslovi od 
javnog interesa u oblasti sredstava za zaštitu bilja, kao i druga pitanja od 
značaja za sredstva za zaštitu bilja. </p>

<p class="bold">
Sredstva za zaštitu bilja </p>

<p class="clan">
Član 2.</p>

<p>
Sredstva za zaštitu bilja, u smislu ovog zakona, jesu: </p>

<p>
1) proizvodi za zaštitu bilja; </p>

<p>
2) proizvodi opšte upotrebe za zaštitu bilja; </p>

<p>
3) pomoćna sredstva za zaštitu bilja; </p>

<p>
4) drugi proizvodi za zaštitu bilja koji sadrže jednu ili 
više osnovnih supstanci (u daljem tekstu: drugi proizvodi). </p>

<p>
Pod sredstvima za zaštitu bilja, u smislu ovog zakona, 
smatraju se i proizvodi za zaštitu bilja koji se koriste u organskoj proizvodnji i 
proizvodi za zaštitu bilja koji sadrže, odnosno koji se sastoje od genetički 
modifikovanih organizama ili su dobijeni od njih, ako je namerno uvođenje u 
životnu sredinu, stavljanje u promet ili tranzit tih organizama dozvoljen na osnovu 
procene rizika po životnu sredinu i zdravlje ljudi, u skladu sa zakonom kojim se 
uređuju genetički modifikovani organizmi. </p>

<p class="bold">
Značenje izraza </p>

<p class="clan">
Član 3.</p>

<p>
Pojedini izrazi upotrebljeni u ovom zakonu imaju sledeće 
značenje: </p>

<p>
1) aktivna supstanca jeste supstanca ili mikroorganizam, 
uključujući i viruse, koja ima opšte ili specifično dejstvo na štetne organizme, 
bilje, biljne delove ili biljne organizme; </p>
<p class="v2-clan-left-1">1a) aktivna supstanca niskog rizika jeste supstanca 
koja, u skladu sa propisima kojima se uređuju hemikalije, nije klasifikovana u 
najmanje jednu od sledećih klasa opasnosti: karcinogeno, mutageno, toksično po 
reprodukciju, senzibilizacija, veoma toksično, toksično, eksplozivno, korozivno, 
kao i supstanca koja nije perzistetna (period poluraspada u zemljištu manji od 60 
dana); supstanca čiji je biokoncentracioni faktor manji od 100; supstanca koja ne 
dovodi do poremećaja rada endokrinog sistema; supstanca koja ne izaziva 
neurotoksične ili imunotoksične efekte;</p>
<p class="v2-clan-left-1">1b) ađuvant jeste pomoćno sredstvo za zaštitu bilja, 
odnosno supstanca ili preparat, tj. proizvod koji se sastoji od koformulanata, 
ili preparat, tj. proizvod koji sadrži jedan ili više koformulanata, koje 
korisnik meša sa proizvodom za zaštitu bilja ili proizvodom opšte upotrebe za 
zaštitu bilja i tako poboljšava njihovu efikasnost ili druge pesticidne osobine;</p>

<p>
2) biljem se smatraju žive biljke i živi biljni delovi, 
uključujući sveže voće i seme; </p>

<p>
3) biljni proizvodi jesu proizvodi biljnog porekla u 
neobrađenom stanju ili jednostavno prerađeni mlevenjem, sušenjem ili presovanjem; </p>

<p>
4) distributer jeste pravno lice, odnosno preduzetnik 
koji vrši promet sredstava za zaštitu bilja, a pri tome ne menja njihove 
karakteristike;
</p>
<p class="v2-clan-left-1">4a) dobra eksperimentalna praksa jeste praksa za 
sprovođenje testova efikasnosti sredstava za zaštitu bilja u polju u skladu sa 
odredbama smernica PP 1/181 i PP 1/152 Evropske i mediteranske organizacije za 
zaštitu bilja (European and Mediterranean Plant protection Organisation – EPPO);
</p>
<p class="v2-clan-left-1">4b) dobra laboratorijska praksa jeste sistem kvaliteta 
koji se odnosi na organizaciju i uslove pod kojima se planiraju, izvode, prate, 
snimaju, arhiviraju i saopštavaju ne kliničke/pred kliničke studije i studije u 
oblasti bezbednosti po životnu sredinu;</p>

<p class="v2-clan-left-1">
5) dobra poljoprivredna praksa jeste preporučena, odobrena ili registrovana 
bezbedna primena sredstava za zaštitu bilja u skladu sa postojećim uslovima u 
bilo kojoj fazi proizvodnje, skladištenja, transporta, distribucije i prerade 
hrane i hrane za životinje i podrazumeva primenu principa integralnog upravljanja 
štetnim organizmima u određenom klimatskom području, kao i primenu minimalnih 
količina sredstava za zaštitu bilja i utvrđivanje maksimalnih koncentracija 
ostataka sredstava za zaštitu bilja na najnižem nivou, radi postizanja željenog 
efekta;</p>
<p>
6) životinje jesu one životinjske vrste koje pripadaju 
vrstama koje čovek uobičajeno hrani, drži ili konzumira; </p>

<p class="v2-clan-left-1">7) životna sredina jeste voda (uključujući podzemne, 
površinske, zaslanjene, priobalne i morske vode), sediment, zemljište, vazduh, 
kopno, divlje vrste faune i flore, njihova međusobna povezanost i njihov odnos sa 
drugim živim organizmima;</p>
<p class="v2-clan-left-1">7a) zaštita podataka jeste vremenski ograničeno pravo 
vlasnika izveštaja o testu ili studije da spreči njihovu upotrebu u korist drugog 
podnosioca zahteva za registraciju sredstava za zaštitu bilja;</p>

<p class="v2-clan-left-1">
8) integralno upravljanje štetnim organizmima jeste pažljivo sagledavanje svih 
dostupnih metoda za zaštitu bilja i, shodno tome, integracija odgovarajućih mera 
kojima se sprečava razvoj populacija štetnih organizama i ograničava primena 
sredstava za zaštitu bilja i drugih oblika intervencije na nivou koji je 
ekonomski i ekološki opravdan i kojim se smanjuje rizik po zdravlje ljudi i 
životinja i životnu sredinu na najmanju moguću meru, na način da se podstiče rast 
i razvoj zdravih useva i zasada sa najmanjim mogućim poremećajima u 
agro-ekosistemima, kao i prirodni mehanizmi kontrole štetnih organizama;</p>

<p>
9) jedinstvena načela jesu jedinstveni kriterijumi za 
procenu aktivne supstance, odnosno osnovne supstance i sredstava za zaštitu bilja 
i za donošenje odluka u skladu sa savremenom međunarodnom metodologijom; </p>

<p>
10) karenca jeste poslednji rok primene sredstava za 
zaštitu bilja pre berbe, odnosno žetve; </p>
<p class="v2-clan-left-1">
10a) kontrola sredstava za zaštitu bilja jeste kontrola koju nadležni organ 
sprovodi radi potvrde usaglašenosti sa ovim zakonom i primene propisa u oblasti 
sredstava za zaštitu bilja, i to monitoring, nadzor, provera, revizija, 
inspekcija, uzorkovanje i laboratorijsko ispitivanje (u daljem tekstu: službena 
kontrola);</p>

<p class="v2-clan-left-1">
11) korisnik jeste pravno lice, preduzetnik, odnosno fizičko lice koje koristi 
sredstva za zaštitu bilja u okviru obavljanja svojih profesionalnih aktivnosti 
(uključujući operatere, tehničare, poslodavce i samozaposlena lica u poljoprivredi 
i drugim sektorima), kao i koje koristi sredstva za zaštitu bilja na malim 
površinama (okućnice, bašte, vrtovi i sl.) na bilju ili proizvodima od bilja koje 
proizvodi ili koristi za sopstvene potrebe;</p>
<p class="v2-clan-left-1">
11a) koformulant jeste supstanca ili preparat, tj. proizvod koji se koristi ili 
je namenjen za korišćenje u sredstvu za zaštitu bilja ili ađuvantu, ali koji nije 
aktivna supstanca, ni protektant ni sinergist;</p>

<p class="v2-clan-left-1">
12) Lista odobrenih aktivnih supstanci (u daljem tekstu: Lista odobrenih 
supstanci) jeste spisak procenjenih i odobrenih aktivnih supstanci i osnovnih 
supstanci i supstanci niskog rizika, a koja se usklađuje sa odgovarajućom listom 
na teritoriji Evropske unije;</p>

<p class="v2-clan-left-1">
13) Lista odobrenih protektanata i sinergista jeste spisak procenjenih i 
odobrenih protektanata i sinergista koja se usklađuje sa odgovarajućom listom na 
teritoriji Evropske unije;</p>
<p class="v2-clan-left-1">
13a) Lista neprihvatljivih koformulanata jeste spisak koformulanata koji su 
procenjeni kao neprihvatljivi da budu sastojak sredstava za zaštitu bilja, a koja 
se usklađuje sa odgovarajućom listom na teritoriji Evropske unije;</p>

<p>
14) maksimalno dozvoljena količina ostataka jeste najveća 
količina ostataka sredstava za zaštitu bilja, izražena u mg/kg ispitivanog 
proizvoda; </p>
<p class="v2-clan-left-1">14a) mali usev i manje značajna namena jeste primena 
sredstava za zaštitu bilja na bilju ili biljnim proizvodima koji se gaje u manjem 
obimu ili koji se gaje u većem obimu, ali je potreba za njihovom zaštitom retka;</p>
<p class="v2-clan-left-1">14b) nečistoća jeste bilo koji sastojak, osim čiste 
aktivne supstance, odnosno drugi oblik koji je prisutan u tehničkom materijalu 
aktivne supstance, uključujući komponente koje potiču iz procesa proizvodnje ili 
procesa razgradnje tokom skladištenja;</p>

<p>
15) osnovna supstanca jeste supstanca koja nije primarno 
proizvedena kao sredstvo za zaštitu bilja, a koja ispoljava određenu biološku 
aktivnost<span class="v2-clan-left-1">, kao i aktivna supstanca koja ispunjava 
kriterijume za hranu u skladu sa zakonom kojim se uređuje bezbednost hrane</span>; </p>

<p>
16) ostaci sredstava za zaštitu bilja jesu jedna ili više 
aktivnih supstanci ili osnovnih supstanci, odnosno drugih supstanci, uključujući 
i njihove metabolite i proizvode nastale njihovom razgradnjom ili reakcijom, koje 
su prisutne na bilju i u bilju, odnosno na proizvodima biljnog porekla i u 
proizvodima biljnog porekla ili u jestivim proizvodima životinjskog porekla ili 
bilo gde u životnoj sredini (vazduh, voda, zemljište), a posledica su upotrebe 
sredstava za zaštitu bilja; </p>

<p>
17) pomoćno sredstvo za zaštitu bilja jeste proizvod koji 
sadrži jednu ili više supstanci prirodnog, odnosno sintetičkog porekla u 
konačnom obliku i koji se koristi zajedno sa proizvodom za zaštitu bilja; </p>

<p>
18) preparat jeste mešavina ili rastvor supstanci 
namenjenih za upotrebu kao proizvod za zaštitu bilja, od kojih je najmanje jedna 
supstanca aktivna supstanca; </p>

<p class="v2-clan-left-1">19) proizvod za zaštitu bilja jeste proizvod koji se 
sastoji ili sadrži aktivnu supstancu ili osnovnu supstancu i koformulante, a 
može da sadrži i protektant, odnosno sinergist i primenjuje se:</p>
<p class="v2-clan-left-1">(1) za zaštitu bilja ili biljnih proizvoda od štetnih 
organizama ili sprečavanje delovanja štetnih organizama, osim ako se ovi proizvodi 
koriste u higijenske svrhe,</p>
<p class="v2-clan-left-1">(2) kao regulator rasta biljaka koji deluje na životne 
procese biljaka različito od načina delovanja sredstava za ishranu bilja, </p>
<p class="v2-clan-left-1">(3) za očuvanje biljnih proizvoda, kada su u pitanju 
supstance ili proizvodi koji nisu regulisani posebnim propisima kojima se 
uređuju konzervansi, </p>
<p class="v2-clan-left-1">(4) za uništavanje neželjenih biljaka ili delova biljaka, 
izuzev algi, osim ako se ti proizvodi primenjuju na zemljište ili vodu u svrhu 
zaštite bilja,</p>
<p class="v2-clan-left-1">(5) za kontrolu ili sprečavanje neželjenog rasta biljaka, 
izuzev algi, osim ako se ti proizvodi primenjuju na zemljište ili vodu u svrhu 
zaštite bilja;</p>

<p class="v2-clan-left-1">
20) proizvod opšte upotrebe za zaštitu bilja jeste preparat koji sadrži aktivnu 
supstancu niskog rizika ili drugi proizvod koji može biti pripremljen za direktnu 
primenu ili za primenu na malim površinama, a čija primena ne predstavlja 
opasnost za korisnike i ne zahteva nošenje ličnih zaštitnih sredstava;</p>

<p>
21) proizvođač jeste pravno lice, odnosno preduzetnik 
koji se bavi proizvodnjom sredstava za zaštitu bilja; </p>
<p class="v2-clan-left-1">
21a) proizvodnja jeste sinteza aktivnih supstanci za formulisanje sredstava za 
zaštitu bilja, kao i formulisanje sredstava za zaštitu bilja od jedne ili više 
aktivnih supstanci uz dodatak koformulanata, protektanata i/ili sinergista;</p>

<p>
22) promet jeste svako snabdevanje sredstvima za zaštitu 
bilja sa ili bez naknade<span class="v2-clan-left-1"> </span>&nbsp;osim 
skladištenja radi izvoza<span class="v2-clan-left-1">, odnosno radi ponovnog 
izvoza</span> iz carinskog područja Republike Srbije ili skladištenja 
radi njihovog bezbednog odlaganja; </p>
<p class="v2-clan-left-1">
22a) protektant jeste pomoćno sredstvo za zaštitu bilja, odnosno supstanca ili 
preparat, tj. proizvod koji se dodaje proizvodu za zaštitu bilja da bi se 
uklonili ili smanjili fitotoksični efekti proizvoda za zaštitu bilja;</p>

<p>
23) registracija sredstava za zaštitu bilja jeste postupak 
na osnovu koga se dozvoljava proizvodnja, promet i primena sredstava za zaštitu 
bilja; </p>
<p class="v2-clan-left-1">
23a) sinergist jeste supstanca ili preparat, tj. proizvod koji, iako ne ispoljava 
ili ispoljava slabo delovanje kao proizvod za zaštitu bilja, može pojačati delovanje 
aktivne supstance, odnosno supstanci u proizvodu za zaštitu bilja;</p>

<p>
24) supstanca jeste hemijski element i njegova jedinjenja, 
koji se javljaju u prirodi ili kao rezultat proizvodnog procesa, uključujući i sve 
nečistoće koje su uslovljene procesom proizvodnje; </p>

<p>
25) tehnički proizvod jeste materijal koji sadrži aktivnu 
supstancu i nečistoće koje nastaju pri njenoj proizvodnji, a može da sadrži i 
neophodnu količinu aditiva; </p>
<p class="v2-clan-left-1">
25a) testovi i studije jesu istraživanja ili eksperimenti čija je svrha da se 
odrede svojstva i ponašanje neke aktivne supstance, sinergista, protektanta, 
koformulanta ili sredstava za zaštitu bilja, predvidi izlaganje aktivnoj 
supstanci, sinergistu, protektantu, koformulantu, odnosno njihovim relevantnim 
metabolitima i odrede bezbedni nivoi izlaganja i utvrde uslovi za bezbednu 
primenu sredstava za zaštitu bilja;</p>

<p>
26) tranzit jeste svaki transport pošiljke preko 
teritorije Republike Srbije; </p>

<p>
27) uvoz jeste svako unošenje pošiljke na teritoriju 
Republike Srbije, osim tranzita; </p>

<p class="v2-clan-left-1">
28) uređaji za primenu sredstava za zaštitu bilja (u daljem tekstu: uređaji za 
primenu) jesu uređaji namenjeni za primenu sredstava za zaštitu bilja, uključujući 
delove koji su ključni za efikasan rad tih uređaja, kao što su rasprskivači, 
manometri, filteri, sita, uređaji za čišćenje rezervoara;</p>

<p>
29) štetni organizmi jesu organizmi iz biljnog i 
životinjskog carstva, virusi, bakterije, mikoplazme ili drugi patogeni organizmi 
štetni za bilje ili biljne proizvode.</p>
<p class="hide-change">
*Službeni glasnik RS, broj 17/2019</p>

<p class="bold">
Primena propisa </p>

<p class="clan">
Član 4.</p>

<p>
Sredstva za zaštitu bilja mogu se proizvoditi, stavljati u 
promet i primenjivati na teritoriji Republike Srbije ako su registrovana i 
snabdevena deklaracijom i uputstvom za primenu u skladu sa ovim zakonom i 
propisima donetim na osnovu njega, a aktivna supstanca, odnosno osnovna supstanca 
koju sredstva za zaštitu bilja sadrže može se proizvoditi i stavljati u promet na 
teritoriji Republike Srbije, ako je upisana u Listu odobrenih supstanci u skladu 
sa ovim zakonom i propisima donetim na osnovu njega. </p>

<p>
Sredstva za zaštitu bilja koja nisu registrovana u 
Republici Srbiji, kao i aktivna supstanca, odnosno osnovna supstanca koju 
sredstva za zaštitu bilja sadrže, a koja nije upisana u Listu odobrenih 
supstanci, mogu se proizvoditi i skladištiti u Republici Srbiji, odnosno njihov 
uvoz i transport preko teritorije Republike Srbije može se vršiti samo ako su 
namenjeni za stavljanje u promet u zemlji u koju se izvoze. </p>

<p>
Sredstva za zaštitu bilja se klasifikuju, pakuju i 
obeležavaju u skladu sa ovim zakonom i propisima donetim na osnovu njega i u 
skladu sa propisima kojima se uređuju hemikalije koji se primenjuju i na sadržaj 
i dostavljanje bezbednosnog lista. </p>

<p>
Sredstva za zaštitu bilja, aktivna supstanca, odnosno 
osnovna supstanca koji su stavljeni u promet suprotno odredbama ovog zakona i 
propisima donetim na osnovu njega, kao i ambalaža od sredstava za zaštitu bilja 
smatraju se otpadom. </p>

<p>
Ispitivanje svojstava i uticaja sredstava za zaštitu bilja, 
aktivne supstance, odnosno osnovne supstance na zdravlje ljudi, životinja i životnu 
sredinu mora se sprovoditi u laboratorijama čije je postupanje usklađeno sa 
smernicama dobre laboratorijske prakse u skladu sa zakonom kojim se uređuju 
lekovi i medicinska sredstva.</p>

<p class="v2-clan-1">II. SUBJEКTI I POSLOVI U OBLASTI SREDSTAVA ZA ZAŠTITU BILJA</p>
<p class="hide-change">
*Službeni glasnik RS, broj 17/2019</p>

<p class="v2-bold-1">Subjekti u oblasti sredstava za zaštitu bilja</p>
<p class="hide-change">
*Službeni glasnik RS, broj 17/2019</p>

<p class="v2-clan-1">Član 5.</p>
<p class="v2-clan-left-1">Poslove u oblasti sredstava za zaštitu bilja, u okviru 
svojih ovlašćenja, obezbeđuje Republika Srbija preko ministarstva nadležnog za 
poslove poljoprivrede (u daljem tekstu: Ministarstvo), kao i subjekata koji 
obavljaju poslove od javnog interesa</p>
<p class="hide-change">
*Službeni glasnik RS, broj 17/2019</p>

<p class="bold">
Poslovi od javnog interesa </p>

<p class="v2-clan-1">
Član 6.</p>

<p class="v2-clan-left-1">Poslovi od javnog interesa u oblasti sredstava za 
zaštitu bilja obuhvataju laboratorijske i sa njima povezane stručne poslove, i to:</p>
<p class="v2-clan-left-1">1) ispitivanje uzoraka uzetih u postupku službene 
kontrole proizvodnje, kao i uvoza, unutrašnjeg prometa i primene sredstava za 
zaštitu bilja;</p>
<p class="v2-clan-left-1">2) ispitivanje sredstava za zaštitu bilja i hrane biljnog 
porekla na ostatke sredstava za zaštitu bilja u okviru godišnjih i višegodišnjih 
programa postregistracione kontrole;</p>
<p class="v2-clan-left-1">3) ispitivanja, superanalize uzoraka i potvrdna 
ispitivanja uzoraka uzetih u postupku službene kontrole sredstava za zaštitu bilja 
i hrane biljnog porekla na ostatke sredstava za zaštitu bilja;</p>
<p class="v2-clan-left-1">4) proveru rezultata ispitivanja, primenjenih testova i 
metoda ispitivanja uzoraka uzetih u postupku službene kontrole sredstava za 
zaštitu bilja i hrane biljnog porekla na ostatke sredstava za zaštitu bilja;</p>
<p class="v2-clan-left-1">5) čuvanje referentnih uzoraka i standardnih reagenasa;</p>
<p class="v2-clan-left-1">6) pripremu, održavanje i distribuciju referentnog 
materijala;</p>
<p class="v2-clan-left-1">7) uvođenje, razvijanje i validaciju novih metoda 
ispitivanja u skladu sa međunarodnim standardima, smernicama i protokolima;</p>
<p class="v2-clan-left-1">8) koordinaciju aktivnosti službenih laboratorija, 
radi primene novih analitičkih metoda;</p>
<p class="v2-clan-left-1">9) dostavljanje službenim laboratorijama podataka o 
analitičkim metodama, uključujući i referentne metode;</p>
<p class="v2-clan-left-1">10) organizovanje međulaboratorijskih uporednih testova 
kompetentnosti službenih laboratorija, obradu dobijenih rezultata 
međulaboratorijskih uporednih testiranja u skladu sa međunarodno priznatim 
protokolima, sastavljanje izveštaja i davanje preporuka;</p>
<p class="v2-clan-left-1">11) učestvovanje u međulaboratorijskim uporednim 
testovima kompetentnosti na međunarodnom nivou;</p>
<p class="v2-clan-left-1">12) saradnju sa referentnim laboratorijama drugih 
zemalja i referentnim laboratorijama Evropske unije;</p>
<p class="v2-clan-left-1">13) dostavljanje Ministarstvu i službenim laboratorijama 
informacija dobijenih od referentnih laboratorija drugih zemalja i referentnih 
laboratorija Evropske unije;</p>
<p class="v2-clan-left-1">14) uspostavljanje jedinstvenih kriterijuma i metoda u 
službenim laboratorijama;</p>
<p class="v2-clan-left-1">15) naučnu i tehničku pomoć Ministarstvu pri izradi 
planova službenih kontrola;</p>
<p class="v2-clan-left-1">16) obuku osoblja u službenim laboratorijama;</p>
<p class="v2-clan-left-1">17) pripremu nacionalnih vodiča za uzorkovanje i 
rukovanje uzorcima.</p>
<p class="hide-change">
*Službeni glasnik RS, broj 17/2019</p>

<p class="v2-bold-1">Subjekti koji obavljaju poslove od javnog interesa</p>
<p class="hide-change">
*Službeni glasnik RS, broj 17/2019</p>

<p class="v2-clan-1">Član 7.</p>
<p class="v2-clan-left-1">Laboratorijske i sa njima povezane stručne poslove iz 
člana 6. ovog zakona obavlja laboratorija koja je osnovana zakonom kojim se 
uređuje bezbednost hrane. </p>
<p class="v2-clan-left-1">Laboratorijske i sa njima povezane stručne poslove iz 
člana 6. tačka 1) ovog zakona može da obavlja i laboratorija koja je akreditovana 
u skladu sa standardom SRPS EN ISO/IEC 17025 – „Opšti zahtevi za kompetentnost 
laboratorija za ispitivanje i laboratorija za etaloniranje”, izabrana putem 
konkursa i ovlašćena od strane Ministarstva za obavljanje tih poslova (u daljem 
tekstu: službena laboratorija). </p>
<p class="v2-clan-left-1">Laboratorijske i sa njima povezane stručne poslove iz 
člana 6. tač. 2)–17) ovog zakona, može da obavlja i laboratorija čiji osnivač je 
Republika Srbija, odnosno autonomna pokrajina, koja je akreditovana u skladu sa 
standardom SRPS EN ISO/IEC 17025 – „Opšti zahtevi za kompetentnost laboratorija 
za ispitivanje i laboratorija za etaloniranje”, izabrana putem konkursa i 
ovlašćena od strane Ministarstva za obavljanje tih poslova (u daljem tekstu: 
referentna laboratorija).</p>
<p class="v2-clan-left-1">Akreditacija iz st. 2. i 3. ovog člana može da se 
odnosi na pojedine vrste ispitivanja ili grupe ispitivanja (testova).</p>
<p class="v2-clan-left-1">Jedna referentna laboratorija može biti referentna za 
jednu vrstu ili više vrsta (grupa) ispitivanja.</p>
<p class="v2-clan-left-1">Ako u Republici Srbiji ne postoji referentna 
laboratorija koja ispunjava propisane uslove, ministar nadležan za poslove 
poljoprivrede (u daljem tekstu: ministar) može, za pojedine vrste ispitivanja, kao 
referentnu laboratoriju da odredi laboratoriju sa teritorije druge države za 
tražena ispitivanja.</p>
<p class="hide-change">
*Službeni glasnik RS, broj 17/2019</p>

<p class="v2-bold-1">Кonkurs</p>
<p class="hide-change">
*Službeni glasnik RS, broj 17/2019</p>

<p class="v2-clan-1">Član 8.</p>
<p class="v2-clan-left-1">Izbor referentne laboratorije i službene laboratorije 
iz člana 7. ovog zakona, vrši se putem konkursa koji raspisuje Ministarstvo i 
objavljuje ga u „Službenom glasniku Republike Srbije”.</p>
<p class="v2-clan-left-1">Кonkurs iz stava 1. ovog člana naročito sadrži:</p>
<p class="v2-clan-left-1">1) poslove za koje se konkurs raspisuje;</p>
<p class="v2-clan-left-1">2) period obavljanja poslova;</p>
<p class="v2-clan-left-1">3) podatke koji se odnose na obim akreditacije;</p>
<p class="v2-clan-left-1">4) kriterijume za izbor;</p>
<p class="v2-clan-left-1">5) rok za donošenje i objavljivanje odluke o izboru;</p>
<p class="v2-clan-left-1">6) način obaveštavanja o rezultatima konkursa.</p>
<p class="v2-clan-left-1">Кonkurs iz stava 1. ovog člana sprovodi komisija koju 
obrazuje ministar.</p>
<p class="v2-clan-left-1">Odluku o izboru referentne laboratorije, odnosno 
službene laboratorije donosi ministar.</p>
<p class="v2-clan-left-1">Rezultati konkursa objavljuju se u „Službenom glasniku 
Republike Srbije”.</p>
<p class="v2-clan-left-1">Na osnovu odluke o izboru iz stava 4. ovog člana, 
Ministarstvo sa referentnom laboratorijom, odnosno službenom laboratorijom, 
zaključuje ugovor, kojim se naročito utvrđuju: poslovi koji su predmet ugovora; 
lica koja će obavljati utvrđene poslove; način i postupak obavljanja utvrđenih 
poslova; međusobna prava, obaveze i odgovornosti; vreme na koje se zaključuje 
ugovor; način finansiranja i cena za obavljanje utvrđenih poslova; kontrola vršenja 
utvrđenih poslova; razlozi za raskid ugovora i otkazni rok.</p>
<p class="v2-clan-left-1">Ministarstvo utvrđuje spisak referentnih laboratorija, 
odnosno službenih laboratorija izabranih putem konkursa, koji objavljuje na 
svojoj internet stranici i dostavlja ministarstvu nadležnom za tehničke propise, 
radi upisa u registar ovlašćenih tela za ocenjivanje usaglašenosti.</p>
<p class="hide-change">
*Službeni glasnik RS, broj 17/2019</p>

<p class="v2-bold-1">Ispitivanje efikasnosti</p>
<p class="hide-change">
*Službeni glasnik RS, broj 17/2019</p>

<p class="v2-clan-1">Član 9.</p>
<p class="v2-clan-left-1">Poslove ispitivanja sredstava za zaštitu bilja radi 
dobijanja podataka o njihovoj efikasnosti za potrebe postupka registracije, može 
da obavlja pravno lice, odnosno preduzetnik koji ima sertifikat o postupanju u 
skladu sa smernicama dobre eksperimentalne prakse.</p>
<p class="v2-clan-left-1">Sertifikat iz stava 1. ovog člana može se izdati 
pravnom licu, odnosno preduzetniku koji ispunjava uslove u pogledu objekata, 
opreme, operativnih procedura koje sprovodi, smernica dobre eksperimentalne 
prakse koje primenjuje i broja, stručne spreme i stručne osposobljenosti kadrova.</p>
<p class="v2-clan-left-1">Zahtev za utvrđivanje ispunjenosti uslova i izdavanje 
sertifikata iz stava 2. ovog člana podnosi se Ministarstvu.</p>
<p class="v2-clan-left-1">Ministar rešenjem utvrđuje ispunjenost uslova iz stava 
2. ovog člana i izdaje sertifikat kojim se određuje obim ispitivanja sredstava za 
zaštitu bilja.</p>
<p class="v2-clan-left-1">Sertifikat se izdaje na period od pet godina i može se 
obnoviti.</p>
<p class="v2-clan-left-1">Obnavljanje sertifikata vrši se na način i pod uslovima 
propisanim za njegovo izdavanje.</p>
<p class="v2-clan-left-1">Rešenje ministra iz stava 4. ovog člana je konačno u 
upravnom postupku i protiv njega se može pokrenuti upravni spor.</p>
<p class="v2-clan-left-1">Ministar bliže propisuje uslove u pogledu objekata, 
opreme, operativnih procedura, broja, stručne spreme i stručne osposobljenosti 
kadrova pravnog lica, odnosno preduzetnika iz stava 2. ovog člana, smernice 
dobre eksperimentalne prakse koje primenjuje to pravno lice, odnosno preduzetnik 
i obrazac sertifikata o postupanju u skladu sa smernicama dobre eksperimentalne 
prakse.</p>
<p class="hide-change">
*Službeni glasnik RS, broj 17/2019</p>

<p class="clan">
III. REGISTRACIJA SREDSTAVA ZA ZAŠTITU BILJA </p>

<p class="bold">
1. Postupak registracije </p>

<p class="italik">
Podnosilac zahteva </p>

<p class="clan">
Član 10.</p>

<p>
Sredstva za zaštitu bilja registruje Ministarstvo na 
osnovu zahteva za registraciju sredstava za zaštitu bilja koji podnosi 
proizvođač. </p>

<p>
Proizvođač koji ima sedište u Republici Srbiji, zahtev za 
registraciju sredstava za zaštitu bilja može podneti ako je registrovan u 
Registar privrednih subjekata u skladu sa zakonom kojim se uređuje registracija 
privrednih subjekata i ako poseduje dokaze o ispunjenju uslova za proizvodnju 
sredstava za zaštitu bilja u skladu sa propisima kojima se uređuje zaštita 
životne sredine. </p>

<p>
Proizvođač koji nema sedište u Republici Srbiji zahtev za 
registraciju sredstava za zaštitu bilja podnosi preko zastupnika, odnosno 
predstavništva sa sedištem u Republici Srbiji. </p>

<p>
Zastupnik proizvođača iz stava 3. ovog člana mora biti 
registrovan u Registar privrednih subjekata u skladu sa zakonom kojim se uređuje 
registracija privrednih subjekata i mora imati ugovor o zastupanju kojim se 
naročito utvrđuje i osigurava odgovornost za eventualne štete koje nastanu 
primenom sredstava za zaštitu bilja na teritoriji Republike Srbije. </p>

<p>
Predstavništvo proizvođača iz stava 3. ovog člana mora 
biti registrovano u Registar privrednih subjekata u skladu sa zakonom kojim se 
uređuje registracija privrednih subjekata i zakonom kojim se uređuje 
spoljnotrgovinsko poslovanje.</p>

<p class="italik">
Zahtev za registraciju </p>

<p class="clan">
Član 11.</p>

<p>
Uz zahtev za registraciju sredstava za zaštitu bilja 
proizvođač dostavlja: </p>

<p>
1) dokumentaciju za procenu aktivne supstance, odnosno 
osnovne supstance koju sredstva za zaštitu bilja sadrže; </p>

<p>
2) dokumentaciju za procenu sredstava za zaštitu bilja; </p>

<p>
3) uzorak sredstava za zaštitu bilja, aktivne supstance, 
odnosno osnovne supstance i drugih sastojaka u sredstvima za zaštitu bilja, u 
originalnom pakovanju; </p>

<p>
4) dokaz o ispunjenosti uslova iz člana 10. st. 2, 4. i 5. 
ovog zakona. </p>

<p>
Ministar propisuje obrazac i sadržinu zahteva za 
registraciju sredstava za zaštitu bilja.</p>

<p class="italik">
Dokumentacija za procenu aktivne supstance, odnosno 
osnovne supstance </p>

<p class="clan">
Član 12.</p>

<p>
Dokumentacija za procenu aktivne supstance, odnosno 
osnovne supstance naročito sadrži podatke o: </p>

<p>
1) identitetu proizvođača; </p>

<p>
2) aktivnoj supstanci, odnosno osnovnoj supstanci koji su 
potrebni za njenu identifikaciju; </p>

<p>
3) rezultatima ispitivanja fizičkih i hemijskih osobina; </p>

<p>
4) dodatnim osobinama aktivne supstance, odnosno osnovne 
supstance, koje se naročito odnose na primenu, mehanizam delovanja, način 
rukovanja, skladištenje i mere bezbednosti; </p>

<p>
5) analitičkim metodama za ispitivanje aktivne supstance, 
odnosno osnovne supstance i njihovih ostataka; </p>

<p>
6) rezultatima toksikoloških i metabolitičkih ispitivanja 
aktivne supstance, odnosno osnovne supstance; </p>

<p>
7) ostacima aktivne supstance, odnosno osnovne supstance 
u bilju i na bilju ili proizvodima od bilja, hrani i hrani za životinje; </p>

<p>
8) rezultatima ispitivanja sudbine i ponašanja aktivne 
supstance, odnosno osnovne supstance u životnoj sredini; </p>

<p>
9) rezultatima ekotoksikoloških ispitivanja. </p>

<p>
Ako sredstva za zaštitu bilja sadrže aktivnu supstancu, 
odnosno osnovnu supstancu koja je već upisana u Listu odobrenih supstanci, ta 
aktivna supstanca, odnosno osnovna supstanca se ne procenjuje ponovo i u tom 
slučaju: </p>

<p>
1) proizvođač nije dužan da dostavi dokumentaciju iz 
stava 1. ovog člana, osim dokaza koji se odnose na <span class="v2-clan-left-1">
ekvivalentnost</span> aktivne 
supstance, odnosno osnovne supstance; </p>

<p>
2) Ministarstvo razmatra uslove pod kojima je aktivna 
supstanca, odnosno osnovna supstanca upisana u Listu odobrenih supstanci i 
utvrđuje da li postoje značajne razlike između nivoa čistoće i sadržaja i 
osobina nečistoća aktivne supstance, odnosno osnovne supstance u poređenju sa 
sastavom aktivne supstance, odnosno osnovne supstance ustanovljene u 
dokumentaciji na osnovu koje je ta aktivna supstanca, odnosno osnovna supstanca 
upisana u Listu odobrenih supstanci. </p>

<p>
Ako zbog prirode sredstava za zaštitu bilja ili njegove 
predložene primene neki od podataka iz stava 1. ovog člana nije neophodno 
dostaviti, kao i ako ispitivanje aktivne supstance, odnosno osnovne supstance 
nije naučno neophodno ili tehnički moguće, proizvođač je dužan da o tome 
Ministarstvu dostavi pismeno obrazloženje. </p>

<p>
Ministar bliže propisuje sadržinu i način postupanja sa 
dokumentacijom iz stava 1. ovog člana i metode za ispitivanje aktivne supstance, 
odnosno osnovne supstance. </p>
<p class="hide-change">
*Službeni glasnik RS, broj 17/2019</p>

<p class="italik">
Dokumentacija za procenu sredstava za zaštitu bilja </p>

<p class="clan">
Član 13.</p>

<p>
Dokumentacija za procenu sredstava za zaštitu bilja 
naročito sadrži podatke o: </p>

<p>
1) identitetu proizvođača; </p>

<p>
2) sredstvima za zaštitu bilja koji su potrebni za njihovu 
identifikaciju; </p>

<p>
3) rezultatima ispitivanja fizičkih, hemijskih i tehničkih 
osobina sredstava za zaštitu bilja; </p>

<p class="v2-clan-left-1">
4) primeni i rezultatima ispitivanja efikasnosti sredstava za zaštitu bilja, pri 
čemu se dostavlja najmanje četiri reprezentativna testa efikasnosti od kojih 
najmanje dva moraju da budu urađena u Republici Srbiji, a ostali testovi mogu 
biti urađeni u zemljama Evropske unije;</p>

<p>
5) dodatnim osobinama sredstava za zaštitu bilja; </p>

<p>
6) analitičkim metodama za ispitivanje sredstava za 
zaštitu bilja i ostataka sredstava za zaštitu bilja; </p>

<p>
7) rezultatima toksikoloških ispitivanja sredstava za 
zaštitu bilja; </p>

<p>
8) ostacima sredstava za zaštitu bilja u tretiranom bilju, 
odnosno na tretiranom bilju, proizvodima od bilja, hrani i hrani za životinje; </p>

<p class="v2-clan-left-1">
9) sudbini i ponašanju sredstava za zaštitu bilja u životnoj sredini;</p>

<p>
10) rezultatima ekotoksikoloških ispitivanja. </p>

<p>
Ako zbog prirode sredstava za zaštitu bilja ili njegove 
predložene primene neki od podataka iz stava 1. ovog člana nije neophodno 
dostaviti, kao i ako ispitivanje sredstava za zaštitu bilja nije naučno neophodno 
ili tehnički moguće, proizvođač je dužan da o tome Ministarstvu dostavi pismeno 
obrazloženje. </p>
<p class="v2-clan-left-1">Za sredstvo za zaštitu bilja koje sadrži aktivnu 
supstancu za koju je isteklo patentno pravo (generička aktivna supstanca), 
dokumentacija za procenu naročito sadrži podatke iz stava 1. tač. 1)–6) ovog 
člana.</p>
<p class="v2-clan-left-1">Pored dokumentacije iz stava 3. ovog člana, za procenu 
sredstva za zaštitu bilja koje sadrži aktivnu supstancu za koju je isteklo 
patentno pravo (generička aktivna supstanca), dokumentacija koja sadrži podatke 
iz stava 1. tač. 7)–10) ovog člana može da sadrži i podatke za koje je istekla 
zaštita podataka, i to podatke iz dokumentacije za aktivnu supstancu upotrebljene 
prilikom njenog uključenja u Listu odobrenih supstanci, podatke iz dokumentacije za 
sredstvo za zaštitu bilja koje sadrži tu aktivnu supstancu, a koji su upotrebljeni 
prilikom registracije sredstva za zaštitu bilja, kao i podatke iz recenzirane 
naučne literature.</p>
<p class="v2-clan-left-1">Ispitivanje fizičkih, hemijskih i tehničkih osobina 
sredstava za zaštitu bilja, mora da se sprovodi u laboratorijama čije je 
postupanje usklađeno sa smernicama dobre laboratorijske prakse u skladu sa 
zakonom kojim se uređuju lekovi i medicinska sredstva ili u laboratorijama 
akreditovanim u skladu sa standardom SRPS EN ISO/IEC 17025 – „Opšti zahtevi za 
kompetentnost laboratorija za ispitivanje i laboratorija za etaloniranje”.</p>
<p class="v2-clan-left-1">Ispitivanje fizičkih i hemijskih osobina aktivne 
supstance, odnosno osnovne supstance, mora da se sprovodi u laboratorijama čije 
je postupanje usklađeno sa smernicama dobre laboratorijske prakse, u skladu sa 
zakonom kojim se uređuju lekovi i medicinska sredstva.</p>
<p class="v2-clan-left-1">Ispitivanje osobina i uticaja sredstava za zaštitu bilja 
i aktivne supstance, odnosno osnovne supstance na zdravlje ljudi i životinja i 
životnu sredinu, u cilju registracije, mora da se sprovodi u laboratorijama čije 
je postupanje usklađeno sa smernicama dobre laboratorijske prakse, u skladu sa 
zakonom kojim se uređuju lekovi i medicinska sredstva.</p>
<p class="v2-clan-left-1">Ispitivanje sredstava za zaštitu bilja radi dobijanja 
podataka o njihovoj efikasnosti, u cilju registracije, mora da sprovodi subjekt iz 
člana 9. stav 1. ovog zakona čije je postupanje usklađeno sa smernicama dobre 
eksperimentalne prakse.</p>

<p>
Ministar bliže propisuje sadržinu i način postupanja sa 
dokumentacijom iz stava 1. ovog člana i metode za ispitivanje sredstava za 
zaštitu bilja. </p>
<p class="hide-change">
*Službeni glasnik RS, broj 17/2019</p>

<p class="v2-italik-1">Procena sredstava za zaštitu bilja</p>
<p class="hide-change">
*Službeni glasnik RS, broj 17/2019</p>

<p class="v2-clan-1">Član 14.</p>
<p class="v2-clan-left-1">Procenu sredstava za zaštitu bilja radi njihove 
registracije (u daljem tekstu: procena) obavlja Ministarstvo.</p>
<p class="v2-clan-left-1">Procena iz stava 1. ovog člana obuhvata procenu 
fizičkih, hemijskih i tehničkih osobina, procenu efikasnosti sredstava za 
zaštitu bilja i direktnih, odnosno indirektnih mogućih štetnih uticaja na zdravlje 
ljudi i životinja i životnu sredinu sredstava za zaštitu bilja, kao i aktivnih 
supstanci, odnosno osnovnih supstanci, protektanata, sinergista i koformulanata 
koje sredstva za zaštitu bilja sadrže, na osnovu priložene dokumentacije iz člana 
12. stav 2. tačka 2) i člana 13. ovog zakona.</p>
<p class="v2-clan-left-1">Procena sredstava za zaštitu bilja obavlja se u skladu 
sa jedinstvenim načelima za procenu i registraciju sredstava za zaštitu bilja.</p>
<p class="v2-clan-left-1">Za procenu sredstava za zaštitu bilja koriste se i 
dostupne relevantne međunarodne smernice i preporuke, odnosno postojeće naučno i 
tehničko znanje.</p>
<p class="v2-clan-left-1">Procena sredstava za zaštitu bilja može da traje 
najduže 18 meseci od dana prijema zahteva za registraciju.</p>
<p class="v2-clan-left-1">Ako se u postupku registracije utvrdi da su potrebni 
dodatni podaci za procenu sredstva za zaštitu bilja, rok od 18 meseci iz stava 5. 
ovog člana prekida se i Ministarstvo određuje dodatni rok u kome podnosilac 
zahteva dostavlja te podatke, koji ne može biti duži od šest meseci. </p>
<p class="v2-clan-left-1">Ako sredstvo za zaštitu bilja sadrži aktivnu supstancu, 
odnosno osnovnu supstancu koja je već upisana u Listu odobrenih supstanci, rok 
od 18 meseci iz stava 5. ovog člana prekida se dok se ne završi postupak iz 
člana 12. stav 2. ovog zakona.</p>
<p class="v2-clan-left-1">Ako do isteka roka utvrđenog u stavu 6. ovog člana 
podnosilac zahteva ne dostavi dodatne podatke ili se u postupku iz člana 12. 
stav 2. ovog zakona utvrdi da nisu dostavljeni dokazi koji se odnose na 
ekvivalentnost aktivne supstance, odnosno osnovne supstance ili da postoje 
značajne razlike između nivoa čistoće i sadržaja i osobina nečistoća aktivne 
supstance, odnosno osnovne supstance u poređenju sa sastavom aktivne supstance, 
odnosno osnovne supstance ustanovljene u dokumentaciji na osnovu koje je ta 
aktivna supstanca, odnosno osnovna supstanca upisana u Listu odobrenih 
supstanci, ministar donosi rešenje o odbijanju zahteva za registraciju. </p>
<p class="v2-clan-left-1">Rešenje iz stava 8. ovog člana je konačno u upravnom 
postupku i protiv njega se može pokrenuti upravni spor.</p>
<p class="v2-clan-left-1">Ministar bliže propisuje jedinstvena načela za procenu 
i registraciju sredstava za zaštitu bilja.</p>
<p class="hide-change">
*Službeni glasnik RS, broj 17/2019</p>
<p class="v2-italik-1">Ocenjivač</p>
<p class="hide-change">
*Službeni glasnik RS, broj 17/2019</p>
<p class="v2-clan-1">Član 14a</p>
<p class="v2-clan-left-1">Poslove iz čl. 14. i 16. ovog zakona Ministarstvo može 
da poveri visokoškolskoj ustanovi čiji osnivač je Republika Srbija, odnosno 
autonomna pokrajina, koja je akreditovana za obavljanje poslova obrazovanja u 
oblasti biotehničkih nauka, odnosno poljoprivrede, u skladu sa posebnim propisom, 
kao i organizaciji čiji osnivač je Republika Srbija, odnosno autonomna 
pokrajina, upisanoj u Registar naučnoistraživačkih organizacija u oblasti 
biotehničkih nauka, odnosno poljoprivrede, u skladu sa propisom kojim se uređuje 
naučnoistraživačka delatnost (u daljem tekstu: ocenjivač).</p>
<p class="v2-clan-left-1">Izbor ocenjivača sprovodi se putem konkursa, koji 
raspisuje Ministarstvo i objavljuje ga u „Službenom glasniku Republike Srbije”.</p>
<p class="v2-clan-left-1">Кonkurs iz stava 2. ovog člana naročito sadrži:</p>
<p class="v2-clan-left-1">1) poslove za koje se konkurs raspisuje;</p>
<p class="v2-clan-left-1">2) period obavljanja poslova;</p>
<p class="v2-clan-left-1">3) podatke koji se odnose na kadrovsku osposobljenost;
</p>
<p class="v2-clan-left-1">4) kriterijume za izbor;</p>
<p class="v2-clan-left-1">5) rok za donošenje i objavljivanje odluke o izboru;</p>
<p class="v2-clan-left-1">6) način obaveštavanja o rezultatima konkursa. </p>
<p class="v2-clan-left-1">Кonkurs iz stava 2. ovog člana sprovodi komisija koju 
obrazuje ministar. </p>
<p class="v2-clan-left-1">Odluku o izboru ocenjivača donosi ministar.</p>
<p class="v2-clan-left-1">Rezultati konkursa objavljuju se u „Službenom glasniku 
Republike Srbije”.</p>
<p class="v2-clan-left-1">Sa ocenjivačem koji je izabran na konkursu iz stava 2. 
ovog člana zaključuje se ugovor o obavljanju poslova procene sredstava za zaštitu 
bilja, kojim se naročito utvrđuju: poslovi koji su predmet ugovora; lica koja će 
obavljati utvrđene poslove; način i postupak obavljanja utvrđenih poslova; 
međusobna prava, obaveze i odgovornosti; vreme na koje se zaključuje ugovor; 
način finansiranja i cena za obavljanje utvrđenih poslova; kontrola vršenja 
utvrđenih poslova; razlozi za raskid ugovora i otkazni rok.</p>
<p class="v2-clan-left-1">Sastavni deo ugovora iz stava 7. ovog člana su obrazac 
izjave o čuvanju tajnosti podataka i obrazac izjave o nepostojanju sukoba 
interesa, koje potpisuju lica koja obavljaju poslove procene sredstava za zaštitu 
bilja koja su zaposlena kod ocenjivača.</p>
<p class="v2-clan-left-1">Ministarstvo utvrđuje spisak ocenjivača i objavljuje ga 
na internet stranici Ministarstva.</p>
<p class="hide-change">
*Službeni glasnik RS, broj 17/2019</p>
<p class="v2-italik-1">Registracija proizvoda za zaštitu bilja</p>
<p class="hide-change">
*Službeni glasnik RS, broj 17/2019</p>
<p class="v2-clan-1">Član 15.</p>
<p class="v2-clan-left-1">Proizvod za zaštitu bilja registruje se ako se, u 
postupku procene iz člana 14. ovog zakona, utvrdi da:</p>
<p class="v2-clan-left-1">1) je aktivna, odnosno osnovna supstanca koju proizvod 
za zaštitu bilja sadrži upisana u Listu odobrenih supstanci i da je izvor 
aktivne, odnosno osnovne supstance identičan ili ekvivalentan izvoru na osnovu 
koga je izvršen upis aktivne, odnosno osnovne supstance u tu listu;</p>
<p class="v2-clan-left-1">2) proizvod za zaštitu bilja, uzimajući u obzir realne 
uslove primene i dobre poljoprivredne prakse:</p>
<p class="v2-clan-left-1">(1) je efikasan za predloženu primenu,</p>
<p class="v2-clan-left-1">(2) nema direktan ili indirektan štetan uticaj na 
zdravlje ljudi (naročito najosetljivijih grupa stanovništva) ili na zdravlje 
životinja, i to neposredno ili preko vode za piće (uzimajući u obzir i supstance 
koje nastaju kao rezultat tretiranja vode), hrane, hrane za životinje ili vazduha, 
ili kao posledica kontakta na radnom mestu ili preko drugih indirektnih uticaja, 
a uzimajući u obzir poznate kumulativne i sinergističke efekte ako su naučne 
metode za procenu tih uticaja dostupne i usvojene,</p>
<p class="v2-clan-left-1">(3) nema direktan ili indirektan štetan uticaj na 
podzemne vode,</p>
<p class="v2-clan-left-1">(4) nema nepoželjan uticaj na bilje ili biljne proizvode,</p>
<p class="v2-clan-left-1">(5) ne izaziva nepotrebne patnje i bol kičmenjacima za 
čije se suzbijanje koristi,</p>
<p class="v2-clan-left-1">(6) nema neprihvatljiv uticaj na životnu sredinu (kada 
su naučne metode za procenu tih uticaja dostupne i usvojene), naročito imajući u 
vidu:</p>
<p class="v2-clan-left-1">– njegovu sudbinu i distribuciju u životnoj sredini, a 
naročito kontaminaciju površinskih voda (uključujući slivove i priobalne vode), 
podzemnih voda, vazduha i zemljišta, uzimajući u obzir mesta koja su udaljena od 
mesta primene proizvoda za zaštitu bilja i prateći njegovo prenošenje na velike 
udaljenosti u životnoj sredini,</p>
<p class="v2-clan-left-1">– uticaj na neciljane vrste, uključujući ponašanje tih 
vrsta,</p>
<p class="v2-clan-left-1">– biološku raznovrsnost i ekosistem;</p>
<p class="v2-clan-left-1">3) proizvod za zaštitu bilja ne sadrži koformulant 
upisan u Listu neprihvatljivih koformulanata;</p>
<p class="v2-clan-left-1">4) je tehnička formulacija proizvoda za zaštitu bilja 
takva da su izlaganje korisnika i drugi rizici ograničeni na najmanju moguću meru;</p>
<p class="v2-clan-left-1">5) su fizička i hemijska svojstva proizvoda za zaštitu 
bilja ispitana i smatraju se prihvatljivim sa aspekta odgovarajuće primene i 
skladištenja tog proizvoda za zaštitu bilja;</p>
<p class="v2-clan-left-1">6) se priroda i količina aktivnih supstanci, 
protektanata, sinergista i, kada je potrebno, nečistoća od toksikološkog ili 
ekotoksikološkog značaja ili nečistoća relevantna za životnu sredinu, kao i 
koformulanti, mogu odrediti odgovarajućim metodama;</p>
<p class="v2-clan-left-1">7) se ostaci od toksikološkog i ekotoksikološkog 
značaja, koji nastaju kao rezultat odobrenih primena, mogu odrediti 
odgovarajućim metodama koje su opšteprihvaćene, sa odgovarajućim granicama 
određivanja u relevantnim uzorcima;</p>
<p class="v2-clan-left-1">8) je sinergist, odnosno protektant koga proizvod za 
zaštitu bilja sadrži upisan u Listu odobrenih protektanata i sinergista i da je 
izvor sinergista, odnosno protektanta identičan ili ekvivalentan izvoru na 
osnovu koga je izvršen upis sinergista, odnosno protektanta u tu listu.</p>
<p class="v2-clan-left-1">Pored uslova iz stava 1. ovog člana, za aktivnu 
supstancu koju proizvod za zaštitu bilja koji se registruje sadrži, moraju da 
budu utvrđene i maksimalno dozvoljene količine ostataka u ili na bilju ili biljnim 
proizvodima koji se koriste kao hrana ili hrana za životinje, u skladu sa ovim 
zakonom i propisima donetim na osnovu njega.</p>
<p class="v2-clan-left-1">Podnosilac zahteva za registraciju proizvoda za 
zaštitu bilja dostavlja dokaze da su ispunjeni uslovi iz stava 1. ovog člana.</p>
<p class="v2-clan-left-1">Procena ispunjenosti uslova iz stava 1. ovog člana vrši 
se na osnovu zvanično priznatih testova i studija koji su relevantni i 
reprezentativni za primenu proizvoda za zaštitu bilja.</p>
<p class="v2-clan-left-1">Proizvodi za zaštitu bilja mogu se registrovati i za 
primenu na nepoljoprivrednim površinama, ako proizvođač uz zahtev za registraciju 
priloži dokumentaciju iz čl. 12. i 13. ovog zakona i ako su ispunjeni uslovi iz 
stava 1. ovog člana.</p>
<p class="v2-clan-left-1">Ministar utvrđuje Listu odobrenih protektanata i 
sinergista i Listu neprihvatljivih koformulanata.</p>
<p class="hide-change">
*Službeni glasnik RS, broj 17/2019</p>
<p class="v2-italik-1">Registracija proizvoda opšte upotrebe za zaštitu bilja</p>
<p class="hide-change">
*Službeni glasnik RS, broj 17/2019</p>
<p class="v2-clan-1">Član 15a</p>
<p class="v2-clan-left-1">Proizvod opšte upotrebe za zaštitu bilja registruje se 
ako se, u postupku procene iz člana 14. ovog zakona, utvrdi da:</p>
<p class="v2-clan-left-1">1) je aktivna supstanca, protektant, odnosno sinergist 
koje proizvod opšte upotrebe za zaštitu bilja sadrži, supstanca niskog rizika;</p>
<p class="v2-clan-left-1">2) ne sadrži supstance koje izazivaju zabrinutost;</p>
<p class="v2-clan-left-1">3) je efikasan za predloženu primenu;</p>
<p class="v2-clan-left-1">4) ne izaziva nepotreban bol i patnju kod kičmenjaka;</p>
<p class="v2-clan-left-1">5) ispunjava uslove iz člana 15. stav 1. tač. 2), 3), 
6)–8) i člana 15. stav 2. ovog zakona. </p>
<p class="v2-clan-left-1">Podnosilac zahteva za registraciju proizvoda opšte 
upotrebe za zaštitu bilja dostavlja dokaze da su ispunjeni uslovi iz stava 1. ovog 
člana.</p>
<p class="v2-clan-left-1">Procena ispunjenosti uslova iz stava 1. ovog člana vrši 
se na osnovu zvanično priznatih testova i studija.</p>
<p class="v2-clan-left-1">Za proizvod opšte upotrebe za zaštitu bilja, prilikom 
procene iz člana 14. ovog zakona, nije potrebno utvrditi mere za smanjenje rizika.</p>
<p class="hide-change">
*Službeni glasnik RS, broj 17/2019</p>
<p class="v2-italik-1">Registracija pomoćnog sredstva za zaštitu bilja</p>
<p class="hide-change">
*Službeni glasnik RS, broj 17/2019</p>
<p class="v2-clan-1">Član 15b</p>
<p class="v2-clan-left-1">Pomoćno sredstvo za zaštitu bilja registruje se ako se, 
u postupku procene iz člana 14. ovog zakona, utvrdi da:</p>
<p class="v2-clan-left-1">1) ađuvant i protektant ne sadrži koformulante koji su 
upisani u Listu neprihvatljivih koformulanata;</p>
<p class="v2-clan-left-1">2) sadrži protektant upisan u Listu odobrenih 
protektanata i sinergista;</p>
<p class="v2-clan-left-1">3) nema nepoželjan uticaj na bilje ili biljne proizvode i 
neprihvatljiv uticaj na životnu sredinu, kada se primenjuje u skladu sa dobrom 
poljoprivrednom praksom u zaštiti bilja u postojećim uslovima primene;</p>
<p class="v2-clan-left-1">4) su njegova fizička i hemijska svojstva ispitana i da 
se smatraju prihvatljivim sa aspekta odgovarajuće primene i skladištenja.</p>
<p class="v2-clan-left-1">Podnosilac zahteva za registraciju pomoćnog sredstva 
za zaštitu bilja dostavlja dokaze da su ispunjeni uslovi iz stava 1. ovog člana.</p>
<p class="Basic-Paragraph"><span class="v2-clan-left-1">Procena ispunjenosti 
uslova iz stava 1. ovog člana vrši se na osnovu zvanično priznatih testova i 
studija.</span></p>
<p class="hide-change">
*Službeni glasnik RS, broj 17/2019</p>
<p class="v2-italik-1">Registracija drugog proizvoda</p>
<p class="hide-change">
*Službeni glasnik RS, broj 17/2019</p>
<p class="v2-clan-1">Član 15v</p>
<p class="v2-clan-left-1">Drugi proizvod registruje se ako se, u postupku 
procene iz člana 14. ovog zakona, utvrdi da:</p>
<p class="v2-clan-left-1">1) je osnovna supstanca upisana u Listu odobrenih 
supstanci;</p>
<p class="v2-clan-left-1">2) ne sadrži koformulante koji su upisani u Listu 
neprihvatljivih koformulanata;</p>
<p class="v2-clan-left-1">3) nema nepoželjan uticaj na bilje ili biljne proizvode i 
neprihvatljiv uticaj na životnu sredinu, kada se primenjuje u skladu sa dobrom 
poljoprivrednom praksom u zaštiti bilja u postojećim uslovima primene;</p>
<p class="v2-clan-left-1">4) su njegova fizička i hemijska svojstva ispitana i da 
se smatraju prihvatljivim sa aspekta odgovarajuće primene i skladištenja.</p>
<p class="v2-clan-left-1">Podnosilac zahteva za registraciju drugog proizvoda 
dostavlja dokaze da su ispunjeni uslovi iz stava 1. ovog člana.</p>
<p class="v2-clan-left-1">Procena ispunjenosti uslova iz stava 1. ovog člana vrši 
se na osnovu zvanično priznatih testova i studija. </p>
<p class="v2-clan-left-1">Odredbe ovog člana ne primenjuju se na druge proizvode 
koji sadrže samo osnovnu supstancu upisanu u Listu odobrenih supstanci, ali ne i 
koformulante.</p>
<p class="hide-change">
*Službeni glasnik RS, broj 17/2019</p>

<p class="italik">
Priznavanje registracije </p>

<p class="clan">
Član 16.</p>

<p>
Proizvođač može podneti zahtev za registraciju sredstava 
za zaštitu bilja na osnovu registracije koja je izvršena u nekoj drugoj zemlji, 
odnosno da se testovi i ispitivanja koji su izvršeni u postupku registracije 
sredstava za zaštitu bilja u nekoj drugoj zemlji ne ponavljaju u Republici Srbiji 
(u daljem tekstu: priznavanje registracije). </p>

<p>
Zahtev iz stava 1. ovog člana podnosi se Ministarstvu. </p>

<p>
Ministar donosi rešenje o usvajanju zahteva iz stava 1. 
ovog člana ako: </p>

<p>
1) je aktivna supstanca, odnosno osnovna supstanca koju 
sredstva za zaštitu bilja sadrže upisana u Listu odobrenih supstanci; </p>

<p>
2) su sredstva za zaštitu bilja registrovana u skladu sa 
jedinstvenim načelima; </p>

<p>
3) se, pri predloženoj primeni sredstava za zaštitu bilja, 
utvrdi da postoji uporedivost uslova bitnih za primenu sredstava za zaštitu bilja 
u zemlji u kojoj su registrovana sa uslovima u Republici Srbiji, u smislu 
poljoprivredne proizvodnje, zdravstvenog stanja bilja i životne sredine, uključujući 
i klimatske uslove. </p>

<p>
U postupku priznavanja registracije Ministarstvo može: </p>

<p>
1) uz saglasnost proizvođača utvrditi izmenu predložene 
primene sredstava za zaštitu bilja, kako bi se izuzeli svi neuporedivi uslovi u 
poljoprivrednoj proizvodnji, zaštiti bilja ili životne sredine, uključujući i 
klimatske uslove u Republici Srbiji, ako su ispunjeni uslovi iz člana 15. stav 1. 
tačka 2) ovog zakona; </p>

<p>
2) utvrditi ograničenja primene sredstava za zaštitu bilja 
zbog razlika u prehrambenim navikama stanovništva u Republici Srbiji, radi 
sprečavanja izloženosti potrošača ostacima sredstava za zaštitu bilja višim od 
dopuštenog dnevnog unosa; </p>

<p>
3) utvrditi uslove za stavljanje u promet i primenu 
sredstava za zaštitu bilja i uslove u pogledu zaštite na radu prilikom primene 
sredstava za zaštitu bilja. </p>

<p>
Ministar donosi rešenje o odbijanju zahteva iz stava 1. 
ovog člana ako nisu ispunjeni uslovi iz stava 3. ovog člana. </p>

<p>
Rešenje iz st. 3. i 5. ovog člana je konačno i protiv njega 
se može pokrenuti upravni spor. </p>
<p class="v2-clan-left-1">
Ministar propisuje dokumentaciju koja se dostavlja u postupku priznavanja 
registracije sredstava za zaštitu bilja na osnovu registracije koja je izvršena u 
nekoj drugoj zemlji.</p>
<p class="hide-change">
*Službeni glasnik RS, broj 17/2019</p>

<p class="italik">
Sprečavanje ponavljanja ispitivanja na kičmenjacima </p>

<p class="clan">
Član 17.</p>

<p>
Ako je aktivna supstanca, odnosno osnovna supstanca 
upisana u Listu odobrenih supstanci, proizvođač je dužan da, radi sprečavanja 
ponavljanja ispitivanja na kičmenjacima, pre podnošenja zahteva za registraciju 
sredstava za zaštitu bilja podnese Ministarstvu zahtev za dostavljanje podataka, i 
to: </p>

<p>
1) da li su sredstva za zaštitu bilja koja će biti predmet 
zahteva za registraciju sredstava za zaštitu bilja registrovana u Republici 
Srbiji; </p>

<p>
2) ime i adresu proizvođača sredstava za zaštitu bilja ako 
su istovetna sredstva za zaštitu bilja registrovana u Republici Srbiji. </p>

<p>
Uz zahtev za dostavljanje podataka iz stava 1. ovog člana 
proizvođač dostavlja pismenu izjavu da namerava da registruje sredstva za zaštitu 
bilja i da su mu dostupni podaci iz čl. 12. i 13. ovog zakona. </p>

<p>
Po prijemu zahteva za dostavljanje podataka iz stava 1. 
ovog člana i izjave iz stava 2. ovog člana Ministarstvo dostavlja proizvođaču 
koji namerava da registruje sredstva za zaštitu bilja podatke o imenu i adresi 
proizvođača registrovanih istovetnih sredstava za zaštitu bilja i istovremeno 
obaveštava proizvođača registrovanih istovetnih sredstava za zaštitu bilja o 
imenu i adresi proizvođača koji namerava da registruje sredstva za zaštitu bilja. </p>

<p>
Proizvođač registrovanih istovetnih sredstava za zaštitu 
bilja i proizvođač koji namerava da registruje sredstva za zaštitu bilja dužni su 
da preduzmu odgovarajuće mere radi zajedničke upotrebe podataka i da 
Ministarstvo u pismenoj formi obaveste o načinu zajedničke upotrebe podataka.</p>

<p class="italik">
Zaštita podataka </p>

<p class="clan">
Član 18.</p>

<p>
U postupku registracije sredstava za zaštitu bilja 
Ministarstvo i <span class="v2-clan-left-1">ocenjivač</span> ne mogu 
podatke iz dokumentacije iz čl. 12. i 13. ovog zakona iskoristiti u korist 
drugih proizvođača, i to podatke o: </p>

<p>
1) aktivnoj supstanci, odnosno osnovnoj supstanci, osim 
ako je: </p>

<p>
– proizvođač koji je prvi podneo zahtev za registraciju 
sredstava za zaštitu bilja dao pismenu saglasnost da proizvođač koji je kasnije 
podneo zahtev za registraciju sredstava za zaštitu bilja može da koristi tu 
dokumentaciju; </p>

<p>
– proteklo najmanje deset godina od prvog upisivanja 
aktivne supstance u Listu odobrenih supstanci; </p>

<p>
2) sredstvima za zaštitu bilja, osim ako je: </p>

<p>
– proizvođač koji je prvi podneo zahtev za registraciju 
sredstava za zaštitu bilja dao pismenu saglasnost da proizvođač koji je kasnije 
podneo zahtev za registraciju sredstava za zaštitu bilja može da koristi tu 
dokumentaciju; </p>

<p>
– ako je proteklo najmanje deset godina od registracije 
sredstava za zaštitu bilja. </p>
<p class="hide-change">
*Službeni glasnik RS, broj 17/2019</p>

<p class="italik">
Poverljivi podaci </p>

<p class="clan">
Član 19.</p>

<p>
Ministarstvo sve podatke koje je proizvođač dostavio radi 
registracije sredstava za zaštitu bilja čuva kao poverljive. </p>

<p>
Ako proizvođač utvrdi da podatke koje je dostavio radi 
registracije sredstava za zaštitu bilja, u celosti ili delimično, ne smatra 
poverljivim, dužan je da o tome obavesti Ministarstvo. </p>

<p>
Podaci koji se ne smatraju poverljivim su: </p>

<p>
1) naziv i sadržaj svih aktivnih supstanci, odnosno 
osnovnih supstanci u sredstvima za zaštitu bilja; </p>

<p>
2) naziv sredstava za zaštitu bilja; </p>

<p>
3) minimalni sadržaj aktivne supstance, odnosno osnovne 
supstance u tehničkom proizvodu; </p>

<p>
4) maksimalni sadržaj nečistoća od toksikološkog i 
ekotoksikološkog značaja; </p>

<p>
5) naziv ostalih supstanci koje su klasifikovane kao 
opasne;
</p>

<p>
6) fizičke i hemijske osobine aktivne supstance, odnosno 
osnovne supstance i sredstava za zaštitu bilja; </p>

<p>
7) načine sprečavanja štetnog delovanja aktivne supstance, 
odnosno osnovne supstance i sredstava za zaštitu bilja; </p>

<p>
8) rezime rezultata ispitivanja aktivne supstance, odnosno 
osnovne supstance i sredstava za zaštitu bilja; </p>

<p>
9) preporučene postupke i sigurnosne mere za smanjenje 
rizika pri rukovanju, skladištenju, prevozu, požaru i drugim opasnostima; </p>

<p>
10) metode za određivanje sadržaja aktivne supstance, 
odnosno osnovne supstance, nečistoća i drugih sastojaka u aktivnoj supstanci, 
odnosno osnovnoj supstanci i sredstvima za zaštitu bilja, kao i metode za 
određivanje ostataka sredstava za zaštitu bilja; </p>

<p>
11) metode bezbednog odlaganja aktivne supstance, odnosno 
osnovne supstance, sredstava za zaštitu bilja i ambalaže; </p>

<p>
12) postupke dekontaminacije u slučaju rasipanja ili 
isticanja sredstava za zaštitu bilja; </p>

<p>
13) podatke o prvoj pomoći i lečenju. </p>

<p>
2. Rešenje o registraciji sredstava za zaštitu bilja </p>

<p class="italik">
Sadržina rešenja o registraciji sredstava za zaštitu bilja </p>

<p class="v2-clan-1">
Član 20.</p>

<p class="v2-clan-left-1">Rešenje o registraciji sredstava za zaštitu bilja (u 
daljem tekstu: rešenje o registraciji) donosi ministar na osnovu rezultata procene 
iz člana 14. ovog zakona.</p>
<p class="v2-clan-left-1">Rešenje o registraciji glasi na sredstvo za zaštitu 
bilja i na proizvođača.</p>
<p class="v2-clan-left-1">Rešenje o registraciji naročito sadrži:</p>
<p class="v2-clan-left-1">1) poslovno ime i adresu proizvođača (nosioca dozvole) 
i zastupnika u Republici Srbiji;</p>
<p class="v2-clan-left-1">2) trgovački naziv sredstva za zaštitu bilja i namenu;</p>
<p class="v2-clan-left-1">3) podatke o aktivnoj supstanci, sinergistu i 
protektantu;</p>
<p class="v2-clan-left-1">4) podatke o fizičkim i tehničkim osobinama sredstva 
za zaštitu bilja za dati tip formulacije;</p>
<p class="v2-clan-left-1">5) podatke o primeni sredstva za zaštitu bilja, i to o:</p>
<p class="v2-clan-left-1">(1) usevima i zasadima u kojima se koristi ili drugim 
namenama;</p>
<p class="v2-clan-left-1">(2) vrstama štetnih organizama za čije se suzbijanje 
registruje;</p>
<p class="v2-clan-left-1">(3) količinama ili koncentraciji za svaku konkretnu 
namenu;</p>
<p class="v2-clan-left-1">(4) vremenu primene u odnosu na štetni organizam i 
bilju koje se tretira;</p>
<p class="v2-clan-left-1">(5) načinu primene i količini vode po jedinici 
površine, količini semena, supstrata i sl.;</p>
<p class="v2-clan-left-1">(6) maksimalnom broju tretiranja na istoj površini u 
toku godine;</p>
<p class="v2-clan-left-1">6) podatke o karenci;</p>
<p class="v2-clan-left-1">7) podatak o negativnom delovanju sredstva za zaštitu 
bilja; </p>
<p class="v2-clan-left-1">8) klasifikaciju i obeležavanje;</p>
<p class="v2-clan-left-1">9) simptome i znake trovanja, mere prve pomoći i 
lečenja;</p>
<p class="v2-clan-left-1">10) veličinu pakovanja i materijal od koga je pakovanje 
izrađeno;</p>
<p class="v2-clan-left-1">11) rok važenja rešenja.</p>
<p class="v2-clan-left-1">Pored podataka iz stava 3. ovog člana, rešenje o 
registraciji može da sadrži i:</p>
<p class="v2-clan-left-1">1) podatak o mogućnosti tretiranja iz vazduhoplova;</p>
<p class="v2-clan-left-1">2) dodatne napomene – ograničenja ili upozorenja;</p>
<p class="v2-clan-left-1">3) podatke o radnoj karenci;</p>
<p class="v2-clan-left-1">4) ograničenje vezano za promet i primenu sredstva za 
zaštitu bilja u cilju zaštite zdravlja ljudi i životinja i životne sredine;</p>
<p class="v2-clan-left-1">5) podatke o mešanju sa drugim sredstvima za zaštitu 
bilja.</p>
<p class="v2-clan-left-1">Rok za donošenje rešenja o registraciji računa se od 
dana završetka procene iz člana 14. ovog zakona.</p>
<p class="v2-clan-left-1">Rešenje o registraciji je konačno i protiv njega se može 
pokrenuti upravni spor.</p>
<p class="v2-clan-left-1">Ministarstvo utvrđuje spisak registrovanih sredstava 
za zaštitu bilja i objavljuje ga na internet stranici Ministarstva.</p>
<p class="v2-clan-left-1">Ministarstvo vodi Listu odobrenih supstanci, koja se 
objavljuje u „Službenom glasniku Republike Srbije” najmanje jednom godišnje.</p>
<p class="v2-clan-left-1">Ministar bliže propisuje sadržinu i način vođenja Liste 
odobrenih supstanci.</p>
<p class="hide-change">
*Službeni glasnik RS, broj 17/2019</p>

<p class="italik">
Primena sredstava za zaštitu bilja za male useve i manje 
značajne namene </p>

<p class="clan">
Član 21.</p>

<p>
Državni organi, naučnoistraživačke organizacije u oblasti 
poljoprivrede i šumarstva, korisnici ili njihova udruženja i proizvođači mogu 
podneti Ministarstvu zahtev za primenu registrovanih sredstava za zaštitu bilja 
za namene koje nisu navedene u rešenju o registraciji. </p>

<p>
Zahtev iz stava 1. ovog člana može se podneti za male 
useve i manje značajne namene. </p>

<p>
Uz zahtev iz stava 1. ovog člana dostavljaju se podaci, 
odnosno dokumentacija kojom se obrazlaže zahtev za primenu sredstava za zaštitu 
bilja za male useve i manje značajne namene. </p>

<p>
Primena sredstava za zaštitu bilja za male useve i manje 
značajne namene može se odobriti ako je izvršena procena sredstava za zaštitu 
bilja i ako su ispunjeni uslovi iz člana 15. stav 1. tač. 1) i 2) ovog zakona. </p>

<p>
Primenu sredstava za zaštitu bilja za male useve i manje 
značajne namene odobrava ministar rešenjem. </p>

<p>
Rešenje iz stava 5. ovog člana je konačno i protiv njega se 
može pokrenuti upravni spor. </p>

<p>
Lica iz stava 1. ovog člana dužna su da korisnike 
obaveste o primeni sredstava za zaštitu bilja za male useve i manje značajne 
namene na dodatnom uputstvu za primenu, koje odobrava Ministarstvo. </p>

<p>
Ministar utvrđuje listu malih useva i manje značajnih 
namena.
</p>

<p class="italik">
Rok važenja i produženje roka važenja registracije </p>

<p class="clan">
Član 22.</p>

<p>
Rešenje o registraciji izdaje se na rok od najviše deset 
godina i može se produžiti rešenjem ministra. </p>

<p>
Zahtev za produženje roka važenja registracije proizvođač 
podnosi Ministarstvu najkasnije 12 meseci pre isteka roka na koji je izdato. </p>

<p class="v2-clan-left-1">
Rok važenja registracije može se produžiti ako se utvrdi da registrovana sredstva 
za zaštitu bilja ispunjavaju uslove za registraciju iz čl. 15–15v ovog zakona.</p>

<p class="hide-change">
<em>Brisan je raniji stav 4. (vidi član 16. Zakona - 17/2019-18)</em></p>

<p>
Rok na koji je rešenje o registraciji izdato može se 
produžiti i ako je u postupku produženja roka važenja registracije, odnosno 
preispitivanja rešenja o registraciji potrebno pribaviti dodatnu dokumentaciju i 
izvršiti ponovnu procenu. </p>

<p>
Rešenje o produženju roka važenja registracije je konačno i 
protiv njega se može pokrenuti upravni spor. </p>
<p class="hide-change">
*Službeni glasnik RS, broj 17/2019</p>

<p class="italik">
Ukidanje rešenja o registraciji, zabrane i ograničenja </p>

<p class="clan">
Član 23.</p>

<p>
Ministar donosi rešenje o ukidanju rešenja o registraciji i 
zabrani ili ograničenju prometa i primene registrovanih sredstava za zaštitu 
bilja, ako: </p>

<p>
1) utvrdi da su sredstva za zaštitu bilja prestala da 
ispunjavaju bilo koji od uslova za registraciju sredstava za zaštitu bilja 
<span class="v2-clan-left-1">iz čl. 15–15v</span> ovog zakona; </p>

<p>
2) utvrdi da su podaci na osnovu kojih je doneto rešenje o 
registraciji netačni ili da dovode u zabludu; </p>

<p>
3) proizvođač u određenom roku ne otkloni nedostatke koji 
su utvrđeni u toku vršenja kontrole sredstava za zaštitu bilja, a ti nedostaci 
mogu da dovedu do promene karakteristika sredstava za zaštitu bilja u odnosu na 
karakteristike koje su utvrđene u rešenju o registraciji; </p>

<p>
4) istekne rok na koji je rešenje o registraciji izdato, a 
proizvođač nije podneo zahtev za produženje roka važenja registracije u roku iz 
člana 22. stav 2. ovog zakona; </p>

<p>
5) proizvođač registrovanih sredstava za zaštitu bilja 
podnese zahtev za ukidanje rešenja o registraciji. </p>

<p>
Rešenjem iz stava 1. ovog člana utvrđuje se rok u kome se 
sredstva za zaštitu bilja mogu nalaziti u prometu radi prodaje i primene 
postojećih zaliha, s tim što taj rok ne može biti duži od 18 meseci od dana 
donošenja rešenja. </p>

<p>
Proizvođači, uvoznici i distributeri dužni su da preduzmu 
potrebne mere za povlačenje iz prometa zaliha sredstava za zaštitu bilja u roku 
koji je utvrđen rešenjem iz stava 1. ovog člana. </p>

<p>
Rešenje iz stava 1. ovog člana je konačno i protiv njega se 
može pokrenuti upravni spor. </p>

<p>
Ministar propisuje način postupanja sa zalihama sredstava 
za zaštitu bilja.</p>
<p class="hide-change">
*Službeni glasnik RS, broj 17/2019</p>
<p class="v2-italik-1">Preispitivanje rešenja o registraciji</p>
<p class="hide-change">
*Službeni glasnik RS, broj 17/2019</p>
<p class="v2-clan-1">Član 23a</p>
<p class="v2-clan-left-1">Ministarstvo može po službenoj dužnosti pokrenuti 
postupak preispitivanja rešenja o registraciji (u daljem tekstu: postupak 
preispitivanja) ako postoji sumnja da sredstvo za zaštitu bilja ne ispunjava uslove 
za registraciju iz čl. 15–15v ovog zakona, a naročito ako postoji sumnja da 
sudbina i ponašanje sredstva za zaštitu bilja u životnoj sredini predstavljaju 
ozbiljan rizik za kontaminaciju voda.</p>
<p class="v2-clan-left-1">U slučaju iz stava 1. ovog člana Ministarstvo o 
pokretanju postupka obaveštava proizvođača i određuje mu rok za izjašnjenje i 
dostavljanje dodatnih podataka.</p>
<p class="v2-clan-left-1">Rešenje o registraciji ukida se rešenjem ministra ako se 
u postupku preispitivanja utvrdi da:</p>
<p class="v2-clan-left-1">1) sredstvo za zaštitu bilja ne ispunjava uslove iz 
člana 23. stav 1. tač. 1) i 2) ovog zakona;</p>
<p class="v2-clan-left-1">2) je proizvođač koji ima sedište u Republici Srbiji 
brisan iz Registra privrednih subjekata.</p>
<p class="v2-clan-left-1">Rešenjem o ukidanju rešenja o registraciji iz stava 3. 
ovog člana može se zabraniti promet i primena sredstva za zaštitu bilja odnosno 
utvrditi rok u kome se mogu nalaziti u prometu, u skladu sa članom 23. stav 2. 
ovog zakona.</p>
<p class="v2-clan-left-1">Proizvođač, uvoznik i distributer je dužan da preduzme 
potrebne mere za povlačenje iz prometa zaliha sredstava za zaštitu bilja, u skladu 
sa članom 23. stav 3. ovog zakona.</p>
<p class="v2-clan-left-1">Rešenje o registraciji menja se, odnosno dopunjuje 
rešenjem ministra u postupku preispitivanja, u slučaju da se, na osnovu novih 
naučnih i tehničkih saznanja, utvrdi da su se način i količina primene sredstava 
za zaštitu bilja izmenili.</p>
<p class="v2-clan-left-1">U slučaju iz stava 6. ovog člana, proizvođač je dužan 
da izmeni deklaraciju i uputstvo za primenu sredstva za zaštitu bilja.</p>
<p class="v2-clan-left-1">Кoličine sredstava za zaštitu bilja koje su stavljene u 
promet pre donošenja rešenja o izmeni, odnosno dopuni rešenja o registraciji, mogu 
se nalaziti u prometu do isteka roka upotrebe označenog na deklaraciji i 
uputstvu za primenu.</p>
<p class="v2-clan-left-1">Rešenje iz st. 3. i 6. ovog člana je konačno u upravnom 
postupku i protiv njega se može pokrenuti upravni spor.</p>
<p class="hide-change">
*Službeni glasnik RS, broj 17/2019</p>
<p class="v2-italik-1">Izmena, odnosno dopuna rešenja o registraciji na zahtev 
proizvođača</p>
<p class="hide-change">
*Službeni glasnik RS, broj 17/2019</p>
<p class="v2-clan-1">Član 24.</p>
<p class="v2-clan-left-1">Rešenje o registraciji može se rešenjem ministra 
izmeniti, odnosno dopuniti na zahtev proizvođača.</p>
<p class="v2-clan-left-1">Ako proizvođač registrovanog sredstva za zaštitu bilja 
podnese zahtev za izmenu rešenja o registraciji, i to u pogledu: izmene sadržaja 
aktivne supstance ili drugih materija koje utiču na izmenu fizičkih, hemijskih i 
tehničkih osobina, kao i izvora aktivne supstance, područja ili načina primene 
sredstva, ili drugih uslova propisanih u rešenju o registraciji, rešenje o 
registraciji se može izmeniti, odnosno dopuniti, pod uslovom da se na osnovu 
procene iz člana 14. ovog zakona utvrdi da sredstvo za zaštitu bilja i dalje 
ispunjava uslove iz čl. 15–15v ovog zakona.</p>
<p class="v2-clan-left-1">Izuzetno od stava 2. ovog člana, za izmenu rešenja o 
registraciji zbog manjih promena, koje nemaju uticaja na zdravlje ljudi i životinja 
i životnu sredinu, kao što su izmena trgovačkog naziva sredstva za zaštitu bilja, 
proizvođača ili zastupnika, kao i promena sastava koji se u skladu sa 
međunarodnim standardima smatra manjom izmenom bez promene sadržaja aktivne 
supstance, odnosno osnovne supstance, nije potrebna ponovna procena sredstva za 
zaštitu bilja.</p>
<p class="v2-clan-left-1">Proizvođač može u zahtevu za izmenu, odnosno dopunu 
rešenja o registraciji tražiti da se registrovano sredstvo za zaštitu bilja stavlja 
u promet i pod drugim trgovačkim nazivom sa istim poljem primene, ili za deo 
registrovanog polja primene.</p>
<p class="v2-clan-left-1">U slučaju iz st. 2. i 3. ovog člana, proizvođač je 
dužan da izmeni deklaraciju i uputstvo za primenu sredstva za zaštitu bilja.</p>
<p class="v2-clan-left-1">Proizvođač je dužan da izmeni deklaraciju i uputstvo 
za primenu sredstva za zaštitu bilja i o tome odmah obavesti Ministarstvo, kao i 
u slučaju izmena u klasifikaciji i obeležavanju sredstava za zaštitu bilja u 
skladu sa propisima kojima se uređuju hemikalije, u kom slučaju se ne vrši 
izmena, odnosno dopuna rešenja o registraciji.</p>
<p class="v2-clan-left-1">Кoličine sredstava za zaštitu bilja koje su stavljene u 
promet pre donošenja rešenja o izmeni, odnosno dopuni rešenja o registraciji mogu 
se nalaziti u prometu do isteka roka upotrebe označenog na deklaraciji i 
uputstvu za primenu.</p>
<p class="v2-clan-left-1">Rešenje iz stava 1. ovog člana je konačno u upravnom 
postupku i protiv njega se može pokrenuti upravni spor.</p>
<p class="v2-clan-left-1">Ministar propisuje dokumentaciju koja se podnosi uz 
zahtev za izmenu, odnosno dopunu rešenja o registraciji.</p>
<p class="hide-change">
*Službeni glasnik RS, broj 17/2019</p>

<p class="italik">
Privremena registracija </p>

<p class="clan">
Član 25.</p>

<p>
Preparat, odnosno pomoćna sredstva za zaštitu bilja, koja 
sadrže novu aktivnu supstancu registrovaće se na osnovu rešenja o privremenoj 
registraciji preparata, odnosno pomoćnih sredstava za zaštitu bilja, koje donosi 
ministar, ako su ispunjeni uslovi iz člana 15. stav 1. tač. 2) do 7) ovog zakona. </p>

<p>
Rešenje o privremenoj registraciji preparata, odnosno 
pomoćnih sredstava za zaštitu bilja izdaje se na rok od najviše tri godine. </p>

<p>
U rešenju o privremenoj registraciji utvrđuju se 
maksimalno dozvoljene količine ostataka sredstava za zaštitu bilja u 
poljoprivrednim proizvodima, pri čemu se uzima u obzir predložena primena 
preparata, odnosno pomoćnih sredstava za zaštitu bilja. </p>

<p>
Ako preparat, odnosno pomoćna sredstva za zaštitu bilja 
koji sadrže novu aktivnu supstancu prestanu da ispunjavaju uslove iz člana 15. 
stav 1. tač. 2) do 7) ovog zakona ministar donosi rešenje o ukidanju rešenja o 
privremenoj registraciji preparata, odnosno pomoćnih sredstava za zaštitu bilja.
</p>

<p>
Rešenje o privremenoj registraciji preparata, odnosno 
pomoćnih sredstava za zaštitu bilja može se ukinuti i na obrazložen zahtev 
nosioca registracije preparata, odnosno pomoćnih sredstava za zaštitu bilja. </p>

<p>
Rešenjem iz st. 4. i 5. ovog člana utvrđuje se rok u kome 
se preparat, odnosno pomoćna sredstva za zaštitu bilja koji sadrže novu aktivnu 
supstancu mogu nalaziti u prometu radi prodaje i primene postojećih zaliha, s 
tim što taj rok ne može biti duži od 18 meseci od dana donošenja rešenja. </p>

<p>
Proizvođači, uvoznici i distributeri dužni su da preduzmu 
potrebne mere za povlačenje iz prometa zaliha preparata, odnosno pomoćnih 
sredstava za zaštitu bilja u roku koji je utvrđen rešenjem iz st. 4. i 5. ovog 
člana. </p>

<p>
Rešenje iz st. 1, 4. i 5. ovog člana je konačno i protiv 
njega se može pokrenuti upravni spor. </p>

<p>
Ministar propisuje način postupanja sa zalihama preparata, 
odnosno pomoćnih sredstava za zaštitu bilja. </p>

<p class="bold">
3. Ispitivanje neregistrovanih sredstava za zaštitu bilja i 
aktivne supstance, odnosno osnovne supstance i primena neregistrovanih sredstava 
za zaštitu bilja </p>

<p class="v2-italik-1">Istraživanje i razvoj</p>
<p class="hide-change">
*Službeni glasnik RS, broj 17/2019</p>
<p class="v2-clan-1">Član 26.</p>
<p class="Basic-Paragraph">E<span class="v2-clan-left-1">ksperimenti ili testovi 
koji uključuju ispuštanje u životnu sredinu sredstva za zaštitu bilja koje nije 
registrovano, mogu se vršiti samo na osnovu dozvole za istraživanje i razvoj koja 
se izdaje rešenjem ministra.</span></p>
<p class="v2-clan-left-1">Odredba stava 1. ovog člana primenjuje se i na 
registrovana sredstva za zaštitu bilja za koja je potrebno izvršiti ispitivanja u 
istraživačke ili razvojne svrhe, koja se izvode u životnoj sredini za namene 
koje nisu navedene u rešenju o registraciji tog sredstva za zaštitu bilja.</p>
<p class="v2-clan-left-1">Zahtev za izdavanje rešenja o dozvoli za istraživanje i 
razvoj može da podnese naučnoistraživačka organizacija u oblasti sredstava za 
zaštitu bilja, kao i lice iz člana 10. ovog zakona.</p>
<p class="v2-clan-left-1">Uz zahtev za izdavanje rešenja o dozvoli za istraživanje 
i razvoj podnosi se dokumentacija koja sadrži podatke koji omogućavaju procenu 
mogućih uticaja na zdravlje ljudi i životinja i na životnu sredinu. </p>
<p class="v2-clan-left-1">U slučaju da sredstvo za zaštitu bilja nije 
registrovano, rešenjem o dozvoli za istraživanje i razvoj dozvoljava se i uvoz 
uzorka sredstva za zaštitu bilja koje nije registrovano. </p>
<p class="v2-clan-left-1">Rešenjem o dozvoli za istraživanje i razvoj mogu se 
odrediti ograničenja količina primene sredstva za zaštitu bilja i površine koje će 
se tretirati, kao i mere za sprečavanje štetnih uticaja na zdravlje ljudi i 
životinja i na životnu sredinu, uključujući i meru zabrane korišćenja i prometa 
tretiranog bilja ili biljnih proizvoda u slučaju da maksimalne dozvoljene količine 
ostataka sredstava za zaštitu bilja nisu utvrđene.</p>
<p class="v2-clan-left-1">Rešenje ministra iz stava 1. ovog člana je konačno u 
upravnom postupku i protiv njega se može pokrenuti upravni spor.</p>
<p class="v2-clan-left-1">Ministar bliže propisuje dokumentaciju koja se podnosi 
uz zahtev za izdavanje rešenja o dozvoli za istraživanje i razvoj.</p>
<p class="hide-change">
*Službeni glasnik RS, broj 17/2019</p>

<p class="italik">
Primena neregistrovanih sredstava za zaštitu bilja u 
hitnim slučajevima </p>

<p class="clan">
Član 27.</p>

<p>
U slučaju nepredvidivih opasnosti koje mogu prouzrokovati 
štetni organizmi, a koje nije moguće suzbiti ili ograničiti na odgovarajući 
način primenom registrovanih sredstava za zaštitu bilja i drugim merama ili usled 
nestašica registrovanih sredstava za zaštitu bilja na tržištu, ministar rešenjem 
može odobriti ograničenu i kontrolisanu primenu neregistrovanih sredstava za 
zaštitu bilja. </p>

<p>
Rešenje iz stava 1. ovog člana donosi se po službenoj 
dužnosti ili na zahtev stranke na period od 120 dana. </p>

<p>
Stranka iz stava 2. ovog člana dužna je da uz zahtev za 
primenu neregistrovanih sredstava za zaštitu bilja Ministarstvu dostavi podatke, 
odnosno dokumentaciju na osnovu koje se može utvrditi da su sredstva za zaštitu 
bilja registrovana u nekoj drugoj zemlji za suzbijanje štetnih organizama iz stava 
1. ovog člana. </p>

<p>
Rešenje iz stava 1. ovog člana je konačno i protiv njega se 
može pokrenuti upravni spor. </p>

<p>
Ministar propisuje obrazac zahteva za primenu 
neregistrovanih sredstava za zaštitu bilja.</p>

<p class="bold">
4. Кontrola sredstava za zaštitu bilja posle registracije </p>

<p class="italik">
Postregistraciona kontrola </p>

<p class="clan">
Član 28.</p>

<p>
Registrovana sredstva za zaštitu bilja podležu kontroli (u 
daljem tekstu: postregistraciona kontrola), koja obuhvata: </p>

<p>
1) ispitivanje hemijskih i fizičkih osobina uzoraka 
registrovanih sredstava za zaštitu bilja uzetih od proizvođača, distributera, 
uvoznika, odnosno korisnika; </p>

<p>
2) ispitivanje ostataka sredstava za zaštitu bilja u bilju, 
odnosno na bilju, biljnim proizvodima, propisanim objektima, hrani biljnog porekla, 
hrani za životinje i životnoj sredini, a naročito u podzemnim i površinskim 
vodama, vodi za navodnjavanje i zemljištu.</p>

<p class="italik">
Program postregistracione kontrole </p>

<p class="clan">
Član 29.</p>

<p>
Ministar donosi Godišnji program postregistracione 
kontrole. </p>

<p>
Godišnji program postregistracione kontrole sadrži: plan 
uzimanja uzoraka; vrstu i broj uzoraka; način uzimanja i ispitivanja uzoraka; 
objekte iz kojih se uzima uzorak; dinamiku uzimanja uzoraka; mere koje se 
preduzimaju kada se utvrdi da hemijske i fizičke osobine sredstava za zaštitu 
bilja nisu u saglasnosti sa izdatim rešenjem o registraciji, odnosno kada se 
utvrdi da su ostaci sredstava za zaštitu bilja veći od propisanih maksimalno 
dozvoljenih količina. </p>

<p>
Sredstva za sprovođenje Godišnjeg programa 
postregistracione kontrole obezbeđuju se u budžetu Republike Srbije.</p>

<p class="italik">
Obaveštavanje o mogućim štetnim posledicama </p>

<p class="clan">
Član 30.</p>

<p>
Proizvođač, distributer i uvoznik je dužan da bez 
odlaganja obavesti Ministarstvo i korisnike o mogućim štetnim posledicama 
sredstava za zaštitu bilja, odnosno ostataka sredstava za zaštitu bilja, na 
zdravlje ljudi i životinja, površinske i podzemne vode ili životnu sredinu, kao i o 
novim saznanjima o mogućim ograničenjima plodoreda. </p>

<p>
Obaveza obaveštavanja iz stava 1. ovog člana odnosi se i 
na korisnike koji prilikom primene utvrde da sredstva za zaštitu bilja štetno 
utiču na zdravlje ljudi ili životinja ili površinske i podzemne vode ili životnu 
sredinu. </p>

<p class="clan">
IV. PROMET SREDSTAVA ZA ZAŠTITU BILJA </p>

<p class="bold">
Uslovi za promet </p>

<p class="clan">
Član 31.</p>

<p>
Registrovana sredstva za zaštitu bilja mogu se stavljati u 
promet ako su upakovana u ambalažu bezbednu po zdravlje ljudi i životnu sredinu. </p>

<p>
Ambalaža sredstava za zaštitu bilja mora imati deklaraciju 
i uputstvo za primenu sa podacima koji su sadržani u rešenju o registraciji, na 
srpskom jeziku, jasno, nedvosmisleno i čitljivo, tako da se ne mogu izbrisati ili 
odstraniti. </p>

<p>
U deklaraciji i uputstvu za primenu sredstava za zaštitu 
bilja moraju biti navedene i specifične oznake rizika i upozorenja za čoveka i 
životnu sredinu. </p>

<p>
Promet sredstava za zaštitu bilja može vršiti distributer 
koji je registrovan u Registar privrednih subjekata u skladu sa zakonom kojim se 
uređuje registracija privrednih subjekata i ako je upisan u Registar 
distributera i uvoznika sredstava za zaštitu bilja (u daljem tekstu: Registar 
distributera i uvoznika), koji vodi Ministarstvo. </p>

<p>
Ministar bliže propisuje sadržinu deklaracije i uputstva 
za primenu sredstava za zaštitu bilja, kao i specifične zahteve i oznake rizika i 
upozorenja za čoveka i životnu sredinu i način rukovanja ispražnjenom ambalažom od 
sredstava za zaštitu bilja.</p>

<p class="bold">
Upis u Registar distributera i uvoznika </p>

<p class="clan">
Član 32.</p>

<p>
Upis u Registar distributera i uvoznika vrši se na osnovu 
zahteva koji distributer odnosno uvoznik podnosi Ministarstvu. </p>

<p>
Distributer odnosno uvoznik se upisuje u Registar 
distributera i uvoznika, ako ispunjava uslove u pogledu objekata, opreme i 
stručne osposobljenosti kadrova. </p>

<p>
Ministar donosi rešenje o upisu u Registar distributera i 
uvoznika. </p>

<p>
Rešenje iz stava 3. ovog člana je konačno i protiv njega se 
može pokrenuti upravni spor. </p>

<p>
Ministar propisuje obrazac i sadržinu zahteva za upis u 
Registar distributera i uvoznika i bliže uslove u pogledu objekata, opreme i 
stručne osposobljenosti kadrova iz stava 2. ovog člana.</p>

<p class="bold">
Registar distributera i uvoznika </p>

<p class="clan">
Član 33.</p>

<p>
Registar distributera i uvoznika naročito sadrži: </p>

<p>
1) redni broj upisa u Registar distributera i uvoznika; </p>

<p>
2) broj iz Registra privrednih subjekata; </p>

<p>
3) naziv, sedište i šifru delatnosti; </p>

<p>
4) poreski identifikacioni broj; </p>

<p>
5) objekte i prodajna mesta. </p>

<p>
Registar distributera i uvoznika se vodi u elektronskoj 
formi i može se povezivati sa drugim registrima i bazama podataka koje vodi 
Ministarstvo. </p>

<p>
Podaci iz Registra distributera i uvoznika su javni. </p>

<p>
Distributer je dužan da svaku promenu podataka koji su 
upisani u Registar distributera i uvoznika prijavi Ministarstvu u roku od 30 
dana od dana nastale promene. </p>

<p>
Sredstva za zaštitu bilja se mogu prodavati samo u 
objektima i prodajnim mestima upisanim u Registar distributera i uvoznika. </p>

<p>
Ministar bliže propisuje sadržinu Registra distributera i 
uvoznika.</p>

<p class="bold">
Brisanje iz Registra distributera i uvoznika </p>

<p class="clan">
Član 34.</p>

<p>
Distributer odnosno uvoznik se briše iz Registra 
distributera i uvoznika, ako: </p>

<p>
1) prestane da ispunjava uslove iz člana 31. stav 4. i 
člana 32. stav 2. ovog zakona; </p>

<p>
2) u roku iz člana 33. stav 4. ovog zakona ne prijavi 
promenu podataka; </p>

<p>
3) podnese zahtev za brisanje iz Registra distributera i 
uvoznika. </p>

<p>
Brisanje iz Registra distributera i uvoznika vrši se na 
osnovu rešenja koje donosi ministar. </p>

<p>
Rešenje iz stava 2. ovog člana je konačno i protiv njega se 
može pokrenuti upravni spor. </p>

<p class="bold">
Promet naročito opasnih sredstava za zaštitu bilja </p>

<p class="clan">
Član 35.</p>

<p>
Registrovana sredstva za zaštitu bilja koja su 
klasifikovana u određenu klasu opasnosti (u daljem tekstu: naročito opasna 
sredstva za zaštitu bilja), nisu namenjena za opštu upotrebu i nije dozvoljeno 
stavljati ih u promet bez rešenja o odobrenju prometa, koje donosi ministar. </p>

<p>
Rešenje iz stava 1. ovog člana može se izdati distributeru 
koji je upisan u Registar distributera i uvoznika i koji ispunjava uslove u 
pogledu objekata, opreme, stručne spreme i stručne osposobljenosti kadrova. </p>

<p>
Rešenje iz stava 1. ovog člana je konačno i protiv njega se 
može pokrenuti upravni spor. </p>

<p>
Ministar bliže propisuje uslove u pogledu objekata, 
opreme i stručne spreme kadrova iz stava 2. ovog člana. </p>

<p>
Ministar, uz saglasnost ministra nadležnog za poslove 
životne sredine, propisuje program stručnog osposobljavanja kadrova iz stava 2. 
ovog člana.</p>

<p class="bold">
Transport i skladištenje sredstava za zaštitu bilja </p>

<p class="clan">
Član 36.</p>

<p>
Transport i skladištenje sredstava za zaštitu bilja mora se 
vršiti na način kojim se ne ugrožava život i zdravlje ljudi i životinja i životna 
sredina i u uslovima koji obezbeđuju održavanje nepromenjenih fizičkih i hemijskih 
osobina i pogodnosti za primenu sredstava za zaštitu bilja. </p>

<p>
Zabranjena je prodaja, skladištenje ili transport sredstava 
za zaštitu bilja u istom prostoru sa hranom ili hranom za životinje. </p>

<p>
Lice koje vrši skladištenje sredstava za zaštitu bilja mora 
biti stručno osposobljeno za obavljanje tih poslova. </p>

<p>
Ministar, uz saglasnost ministra nadležnog za poslove 
životne sredine, propisuje program stručnog osposobljavanja lica koja vrše 
skladištenje sredstava za zaštitu bilja.</p>

<p class="bold">
Sredstva za zaštitu bilja kojima je istekao rok potrebe </p>

<p class="clan">
Član 37.</p>

<p>
Zabranjeno je stavljati u promet sredstva za zaštitu bilja 
kojima je istekao rok upotrebe. </p>

<p>
Sredstva za zaštitu bilja kojima je istekao rok upotrebe 
mogu se primenjivati samo ako se na osnovu odgovarajućih ispitivanja uzorka utvrdi 
da su hemijske i fizičke karakteristike uzorka identične sa uslovima utvrđenim u 
rešenju o registraciji. </p>

<p>
Ministar rešenjem odobrava primenu sredstava za zaštitu 
bilja kojima je istekao rok upotrebe. </p>

<p>
Rešenje iz stava 3. je konačno i protiv njega se može 
pokrenuti upravni spor. </p>

<p class="bold">
Oglašavanje sredstava za zaštitu bilja </p>

<p class="clan">Član 38.</p>

<p>
Registrovana sredstva za zaštitu bilja mogu se oglašavati 
i izlagati u skladu sa namenom određenom u rešenju o registraciji. </p>

<p>
Ministar, uz saglasnost ministra nadležnog za poslove 
trgovine, propisuje način oglašavanja i izlaganja registrovanih sredstava za 
zaštitu bilja. </p>

<p class="clan">
V. UVOZ SREDSTAVA ZA ZAŠTITU BILJA, AКTIVNE SUPSTANCE, 
ODNOSNO OSNOVNE SUPSTANCE </p>

<p class="bold">
Uslovi za uvoz sredstava za zaštitu bilja, aktivne 
supstance, odnosno osnovne supstance </p>

<p class="clan">
Član 39.</p>

<p>
U Republiku Srbiju mogu se uvoziti registrovana sredstva 
za zaštitu bilja. </p>

<p>
U Republiku Srbiju može se uvoziti aktivna supstanca, 
odnosno osnovna supstanca koja je upisana u Listu odobrenih supstanci i koja se 
koristi za proizvodnju registrovanih sredstava za zaštitu bilja. </p>

<p>
Uvoz registrovanih sredstava za zaštitu bilja može vršiti 
pravno lice, odnosno preduzetnik koji je registrovan u Registar privrednih 
subjekata u skladu sa zakonom kojim se uređuje registracija privrednih subjekata 
i ako je upisan u Registar distributera i uvoznika. </p>

<p>
Uvoz aktivne supstance, odnosno osnovne supstance koja je 
upisana u Listu odobrenih supstanci i koja se koristi za proizvodnju 
registrovanih sredstava za zaštitu bilja može vršiti proizvođač koji ima sedište 
u Republici Srbiji. </p>

<p>
Odredbe ovog člana ne primenjuju se na uvoz sredstava za 
zaštitu bilja i aktivne supstance, odnosno osnovne supstance iz člana 4. stav 2. 
ovog zakona.</p>

<p class="bold">
Granični prelazi </p>

<p class="clan">
Član 40.</p>

<p>
Uvoz i tranzit sredstava za zaštitu bilja i aktivne 
supstance, odnosno osnovne supstance (u daljem tekstu: pošiljka) može se vršiti 
preko graničnih prelaza na kojima postoji organizovana fitosanitarna inspekcija 
i koji ispunjavaju higijensko-tehničke i radne uslove. </p>

<p>
Izuzetno od stava 1. ovog člana uvoz pošiljki može se 
vršiti i preko graničnih prelaza na kojima nije organizovana fitosanitarna 
inspekcija, a koji se za tu namenu rešenjem ministra privremeno otvaraju. </p>

<p>
Ako pošiljka pristigne na granični prelaz koji nije 
određen za vršenje fitosanitarnog pregleda, carinski organ uputiće pošiljku na 
najbliži granični prelaz na kome je organizovana fitosanitarna inspekcija. </p>

<p>
Ministar određuje granične prelaze iz stava 2. ovog 
člana. </p>

<p>
Ministar bliže propisuje higijensko-tehničke i radne 
uslove koje moraju da ispunjavaju granični prelazi iz st. 1. i 2. ovog člana.</p>

<p class="bold">
Pregled i uzorkovanje pošiljke pri uvozu </p>

<p class="clan">
Član 41.</p>

<p>
Pošiljke pri uvozu podležu: </p>

<p>
1) pregledu koji obuhvata: identifikaciju pošiljke, 
pregled dokumentacije, ambalaže, prevoznog sredstva i pošiljke; </p>

<p>
2) uzorkovanju. </p>

<p>
Uvoznik ili carinski agent dužan je da: </p>

<p>
1) fitosanitarnom inspektoru najavi prispeće pošiljke; </p>

<p>
2) u propisanom roku podnese zahtev za pregled pošiljke; </p>

<p>
3) obezbedi potrebne uslove za obavljanje pregleda pošiljke; </p>

<p>
4) sprovede naložene mere od strane fitosanitarnog 
inspektora. </p>

<p>
Carinski organ ne može preduzimati radnje predviđene 
pravilima odgovarajućeg carinskog postupka, osim za pošiljke u tranzitu, dok 
fitosanitarni inspektor ne obavi pregled i uzorkovanje pošiljke. </p>

<p>
Za pošiljke u tranzitu sa pretovarom na teritoriji 
Republike Srbije, carinski agent dužan je da fitosanitarnom inspektoru najavi 
prispeće pošiljke, radi njenog evidentiranja. </p>

<p>
Ministar bliže propisuje uslove i način vršenja pregleda i 
uzorkovanja pošiljke, način dostavljanja uzoraka i broj i veličinu uzorka radi 
ispitivanja, način najavljivanja prispeća pošiljke, obrazac i sadržinu zahteva za 
pregled pošiljke i uslove koje uvoznik mora da obezbedi radi obavljanja 
fitosanitarnog pregleda.</p>

<p class="bold">
Pregled pošiljki u odredišnoj carinarnici </p>

<p class="clan">
Član 42.</p>

<p>
Ako na graničnom prelazu nije moguće izvršiti pregled, 
odnosno uzorkovanje pošiljke u skladu sa ovim zakonom, pregled pošiljke, odnosno 
uzorkovanje može se obaviti u određenim mestima unutar Republike Srbije u 
odredišnoj carinarnici. </p>

<p>
U slučaju iz stava 1. ovog člana, fitosanitarni inspektor 
donosi rešenje o prevozu na osnovu kojeg pošiljku propušta do odredišne 
carinarnice, gde se ta pošiljka nalazi pod carinskim nadzorom do završetka 
pregleda, uzorkovanja i odobrenja, odnosno zabrane njenog uvoza. </p>

<p>
Zabranjeno je svako premeštanje, otvaranje, deljenje ili 
uzorkovanje pošiljke iz stava 2. ovog člana.</p>

<p class="bold">
Odobrenje i zabrana uvoza </p>

<p class="clan">
Član 43.</p>

<p>
Uzorke uzete iz pošiljke fitosanitarni inspektor dostavlja 
Pravnom licu koje obavlja poslove od javnog interesa radi ispitivanja hemijskih i 
fizičkih osobina. </p>

<p>
Ako su rezultati pregleda, odnosno laboratorijskih 
ispitivanja u skladu sa propisanim uslovima, fitosanitarni inspektor rešenjem 
odobrava uvoz pošiljke. </p>

<p>
Ako rezultati pregleda, odnosno laboratorijskih 
ispitivanja, nisu u skladu sa propisanim uslovima, fitosanitarni inspektor 
rešenjem zabranjuje uvoz pošiljke i naređuje njeno vraćanje ili privremeno oduzimanje. </p>

<p>
Protiv rešenja iz st. 2. i 3. ovog člana može se izjaviti 
žalba ministru u roku od osam dana od dana dostavljanja rešenja. </p>

<p>
Žalba ne odlaže izvršenje rešenja. </p>

<p>
Rešenje ministra po žalbi je konačno i protiv njega se može 
pokrenuti upravni spor. </p>

<p>
Sa privremeno oduzetom pošiljkom postupa se u skladu sa 
propisima kojima se uređuju uslovi u obavljanju prometa robe, vršenju usluga u 
prometu robe i inspekcijskom nadzoru. </p>

<p class="clan">
VI. PRIMENA SREDSTAVA ZA ZAŠTITU BILJA </p>

<p class="bold">
Uslovi za primenu sredstava za zaštitu bilja </p>

<p class="clan">
Član 44.</p>

<p>
Sredstva za zaštitu bilja moraju se primenjivati: </p>

<p>
1) u skladu sa rešenjem o registraciji, odnosno u skladu 
sa rešenjem iz člana 21. ovog zakona ili rešenjem iz člana 26. ovog zakona ili 
rešenjem iz člana 27. ovog zakona; </p>

<p>
2) u skladu sa deklaracijom i uputstvom za primenu; </p>

<p>
3) u skladu sa načelima dobre poljoprivredne prakse <span class="v2-clan-left-1">
ili integralnog upravljanja štetnim organizmima</span>; </p>

<p>
4) u skladu sa namenom sredstava za zaštitu bilja i sa 
ciljem suzbijanja; </p>

<p>
5) na način kojim se ne ugrožava zdravlje ljudi i životinja 
i nepotrebno povećava njihovo izlaganje sredstvima za zaštitu bilja; </p>

<p>
6) na način kojim se ne ugrožava životna sredina. </p>

<p>
Podaci iz stava 1. tač. 1) i 2) ovog člana moraju biti 
dostupni korisniku. </p>

<p class="v2-clan-left-1">
Ministar propisuje elemente integralnog upravljanja štetnim organizmima.</p>
<p class="hide-change">
*Službeni glasnik RS, broj 17/2019</p>

<p class="bold">
Zabrana primene sredstava za zaštitu bilja </p>

<p class="clan">
Član 45.</p>

<p class="v2-clan-left-1">Zabranjena je primena sredstava za zaštitu bilja, i to:</p>
<p class="v2-clan-left-1">1) na način koji bi prouzrokovao zagađenje objekata i 
prostorija koje koriste ljudi ili koje služe za gajenje i držanje životinja;</p>
<p class="v2-clan-left-1">2) na način koji bi prouzrokovao zagađenje voda, 
odnosno suprotno odredbama zakona kojim se uređuju vode, izuzev sredstava za 
zaštitu bilja koja su registrovana za primenu u vodenoj sredini;</p>
<p class="v2-clan-left-1">3) na način koji bi prouzrokovao zagađenje površina 
koje se graniče sa tretiranim površinama;</p>
<p class="v2-clan-left-1">4) za suzbijanje neciljanih organizama, narušavanje 
njihovog staništa, odnosno sprečavanje njihovog širenja u smislu mera zaštite bilja;</p>
<p class="v2-clan-left-1">5) u vodozaštitnim zonama za izvorišta voda i 
vodosnabdevanje stanovništva;</p>
<p class="v2-clan-left-1">6) iz vazduhoplova koja su toksična za pčele;</p>
<p class="v2-clan-left-1">7) u vreme cvetanja bilja koja su toksična za pčele;</p>
<p class="v2-clan-left-1">8) u zaštićenim područjima;</p>
<p class="v2-clan-left-1">9) koja sadrže aktivnu supstancu, odnosno osnovnu 
supstancu koja nije upisana u Listu odobrenih supstanci, kao i protektante, 
odnosno sinergiste koji nisu upisani u Listu odobrenih protektanata i 
sinergista, kao i koformulante koji su upisani u Listu neprihvatljivih 
koformulanata, osim u slučaju ako je primena odobrena u skladu sa čl. 26. i 27. 
ovog zakona.</p>

<p>
Izuzetno od stava 1. tač. 4) i 7) ovog člana sredstva za 
zaštitu bilja mogu se primenjivati jedino u slučaju suzbijanja karantinskih ili 
regulisanih nekarantinskih štetnih organizama ili drugih štetnih organizama, a 
na osnovu saglasnosti Ministarstva u slučaju iz stava 1. tačka 4) ovog člana, 
odnosno ministarstva nadležnog za životnu sredinu u slučaju iz stava 1. tačka 7) 
ovog člana. </p>

<p>
U slučaju primene sredstava za zaštitu bilja u zaštićenim 
područjima, posle pribavljanja saglasnosti ministarstva nadležnog za životnu 
sredinu iz stava 2. ovog člana lica koja vrše primenu sredstava za zaštitu bilja 
moraju obavestiti upravljače zaštićenih prirodnih područja o predstojećoj primeni 
sredstava za zaštitu bilja najkasnije 48 sati pre primene. </p>

<p>
Izuzetno od stava 1. tačka 6) ovog člana sredstva za 
zaštitu bilja mogu se primenjivati jedino u slučaju suzbijanja štetnih organizama 
sa propisanih lista ili tretiranja bilja, biljnih proizvoda i propisanih objekata 
sa propisanih lista, pod uslovima iz člana 49. ovog zakona.</p>
<p class="hide-change">
*Službeni glasnik RS, broj 17/2019</p>

<p class="bold">
Obaveze korisnika </p>

<p class="v2-clan-1">
Član 46.</p>

<p class="v2-clan-left-1">Кorisnik je dužan da primenu sredstava za zaštitu bilja 
i sve aktivnosti u vezi sa primenom sredstava za zaštitu bilja, kao što su 
rukovanje, skladištenje, transport i odlaganje, sprovodi pod uslovima i na način 
kojim se ne ugrožava život i zdravlje ljudi i životinja i životna sredina.</p>
<p class="v2-clan-left-1">Кorisnik je dužan da:</p>
<p class="v2-clan-left-1">1) obavesti vlasnike parcela koje se graniče sa 
parcelom koju namerava da tretira sredstvima za zaštitu bilja najmanje 24 sata pre 
početka primene;</p>
<p class="v2-clan-left-1">2) primenjuje sredstva za zaštitu bilja u skladu sa čl. 
44. i 45. ovog zakona.</p>
<p class="v2-clan-left-1">Pravno lice, preduzetnik, odnosno fizičko lice koje 
koristi sredstva za zaštitu bilja u okviru svojih profesionalnih aktivnosti, kao 
i u slučaju stavljanja svojih poljoprivrednih proizvoda na tržište, smatra se 
profesionalnim korisnikom.</p>
<p class="v2-clan-left-1">Кorisnik koji koristi sredstva za zaštitu bilja na 
malim površinama (okućnice, bašte, vrtovi i sl.) na bilju ili proizvodima od bilja 
koje proizvodi za sopstvene potrebe, ne smatra se profesionalnim korisnikom.</p>
<p class="v2-clan-left-1">Profesionalni korisnik, pored obaveza iz stava 2. ovog 
člana, dužan je i da:</p>
<p class="v2-clan-left-1">1) redovno vrši podešavanje i tehničku proveru uređaja 
za primenu;</p>
<p class="v2-clan-left-1">2) koristi uređaje za primenu koji su periodično 
pregledani u skladu sa ovim zakonom.</p>
<p class="v2-clan-left-1">Ako se berba, odnosno žetva mora obaviti pre isteka 
karence, profesionalni korisnik je dužan da bilje, odnosno biljne proizvode, čiju 
berbu odnosno žetvu obavi pre isteka karence, skladišti odvojeno od drugog bilja, 
odnosno biljnih proizvoda i ne može ih staviti u promet kao hranu ili hranu za 
životinje dok se ispitivanjem ne utvrdi da je nivo ostataka sredstava za zaštitu 
bilja u skladu sa propisom kojim se uređuju maksimalno dozvoljene količine 
ostataka sredstava za zaštitu bilja u hrani i hrani za životinje.</p>
<p class="v2-clan-left-1">U slučaju iz stava 6. ovog člana, profesionalni 
korisnik je dužan da vodi evidenciju o žetvi, odnosno berbi koje obavlja pre 
isteka karence.</p>
<p class="v2-clan-left-1">Sredstvo za zaštitu bilja namenjeno profesionalnom 
korisniku može da kupuje i primenjuje fizičko lice koje ima sertifikat 
profesionalnog korisnika izdat u skladu sa ovim zakonom, kao i pravno lice, 
odnosno preduzetnik, koji ima zaposleno lice koje ima sertifikat profesionalnog 
korisnika.</p>
<p class="v2-clan-left-1">Sertifikat profesionalnog korisnika izdaje 
Ministarstvo.</p>
<p class="v2-clan-left-1">Sertifikat profesionalnog korisnika se izdaje licu 
koje je obučeno za bezbednu primenu, rukovanje, skladištenje, transport i odlaganje 
sredstava za zaštitu bilja.</p>
<p class="v2-clan-left-1">Sertifikat profesionalnog korisnika se izdaje na 
period od pet godina i može se produžiti profesionalnom korisniku koji je nakon 
izdavanja sertifikata pohađao obuku po propisanom programu.</p>
<p class="v2-clan-left-1">Ministar bliže propisuje program, način sprovođenja 
obuke i način provere znanja radi izdavanja sertifikata profesionalnog korisnika, 
kao i obrazac tog sertifikata.</p>
<p class="v2-clan-left-1">Ministar bliže propisuje uslove i način primene 
sredstava za zaštitu bilja, kojima se ne ugrožavaju život i zdravlje ljudi i 
životinja i životna sredina, kao i uslove i način rukovanja, skladištenja, 
transporta i odlaganja sredstava za zaštitu bilja.</p>
<p class="v2-clan-left-1">Sertifikat profesionalnog korisnika izrađuje i štampa 
Narodna banka Srbije – Zavod za izradu novčanica i kovanog novca.</p>
<p class="hide-change">
*Službeni glasnik RS, broj 17/2019</p>
<p class="hide-change">
<em>NAPOMENA IZDAVAČA: O</em><span><em>dredbe člana 23. st. 8–11. </em>
<span lang="SR-CYRL-RS"><em>Zakona o </em></span><em>izmenama i dopunama Zakona o 
sredstvima za zaštitu bilja</em><span lang="SR-CYRL-RS"><em> („Službeni glasnik 
RS“, broj 17/2019)</em></span><em>, kojima je izmenjen član 46. Zakona, primenjuju 
se od 1. januara 2022. godine (vidi član 42. Zakona - 17/2019-18).</em></span></p>

<p class="bold">
Primena naročito opasnih sredstava za zaštitu bilja </p>

<p class="clan">
Član 47.</p>

<p>
Registrovana sredstva za zaštitu bilja koja su 
klasifikovana kao naročito opasna nisu namenjena za opštu upotrebu i ne smeju ih 
primenjivati lica koja nemaju rešenje o odobrenju primene, koje donosi ministar. </p>

<p>
Rešenje iz stava 1. ovog člana može se izdati pravnom 
licu, odnosno preduzetniku koji ispunjava uslove u pogledu objekata, opreme, 
stručne spreme i stručne osposobljenosti kadrova. </p>

<p>
Primena registrovanih sredstava za zaštitu bilja iz stava 
1. ovog člana mora se prijaviti Ministarstvu i organu jedinice lokalne 
samouprave najkasnije 48 sati pre primene, osim u slučaju iznenadne pojave 
štetnih organizama, kada se prijava primene može obaviti i neposredno pre 
primene. </p>

<p>
Prijava primene registrovanih sredstava za zaštitu bilja 
iz stava 1. ovog člana sadrži podatke o: </p>

<p>
1) lokaciji na kojoj će sredstva za zaštitu bilja biti 
primenjena; </p>

<p>
2) nazivu sredstava za zaštitu bilja; </p>

<p>
3) količini i koncentraciji primene sredstava za zaštitu 
bilja koja će biti primenjena; </p>

<p>
4) načinu primene sredstava za zaštitu bilja; </p>

<p>
5) datumu i vremenu primene sredstava za zaštitu bilja; </p>

<p>
6) očekivanom vremenu trajanja primene sredstava za 
zaštitu bilja; </p>

<p>
7) nazivu i adresi pravnog lica, odnosno preduzetnika 
koji će vršiti primenu sredstava za zaštitu bilja, sa podacima o imenu i 
prezimenu i adresi zaposlenih koji će neposredno vršiti primenu sredstava za 
zaštitu bilja. </p>

<p>
Rešenje iz stava 1. ovog člana je konačno i protiv njega se 
može pokrenuti upravni spor. </p>

<p>
Ministar bliže propisuje uslove u pogledu objekata, 
opreme i stručne spreme iz stava 2. ovog člana. </p>

<p>
Ministar, uz saglasnost ministra nadležnog za poslove 
životne sredine, propisuje program stručnog osposobljavanja kadrova iz stava 2. 
ovog člana.</p>

<p class="bold">
Primena sredstava za zaštitu bilja iz vazduhoplova </p>

<p class="clan">
Član 48.</p>

<p>
Primena sredstava za zaštitu bilja iz vazduhoplova 
dozvoljena je samo za ona sredstva za zaštitu bilja za koja je u postupku 
registracije procenjeno da se mogu primenjivati iz vazduhoplova i za koje je takav 
način primene dozvoljen rešenjem o registraciji. </p>

<p>
Primena sredstava za zaštitu bilja iz vazduhoplova mora se 
prijaviti organu jedinice lokalne samouprave od strane lica koje vrši primenu 
tih sredstava, najkasnije 48 sati pre početka primene. </p>

<p>
Organ jedinice lokalne samouprave dužan je da o prijavi 
primene sredstava za zaštitu bilja iz stava 2. ovog člana obavesti odgajivače 
pčela ili njihova udruženja, korisnike lovišta, upravljače, odnosno vlasnike, 
korisnike i zakupce zemljišta u zaštićenim prirodnim područjima i lica koja su 
registrovana za proizvodnju i uzgoj ribe, oplođene ikre i riblje mlađi, kao i 
celokupno stanovništvo koje živi na teritoriji na kojoj će se vršiti primena 
sredstava za zaštitu bilja iz vazduhoplova. Obaveštenje mora da sadrži tačnu 
lokaciju gde će biti tretman, vreme tretmana, kao i uputstvo kako se treba 
ponašati u tom slučaju.</p>

<p class="bold">
Zaštita pčela, vodenih organizama i drugih neciljanih 
organizama </p>

<p class="clan">
Član 49.</p>

<p>
Sredstva za zaštitu bilja koja su <span class="v2-clan-left-1">toksična</span> za pčele mogu se 
primenjivati ako: </p>

<p>
1) su lica koja vrše primenu sredstava za zaštitu bilja 48 
sati pre primene obavestila odgajivače pčela, njihova udruženja i organe jedinice 
lokalne samouprave o predstojećoj primeni sredstava za zaštitu bilja, sa 
navođenjem načina primene, radi preduzimanja odgovarajućih mera zaštite; </p>

<p>
2) se pčelinja društva nalaze na rastojanju od najmanje pet 
kilometara od mesta tretiranja, kako bi ta pčelinja društva mogla biti premeštena 
u zonu bezbednu za pčele. </p>

<p>
Odgajivači pčela, njihova udruženja i organi jedinice 
lokalne samouprave dužni su da po prijemu obaveštenja iz stava 1. tačka 1) ovog 
člana preduzmu odgovarajuće mere zaštite, u skladu sa lokalnim uslovima, na 
lokacijama na kojima se nalaze pčelinja društva i pasišta koja pčele posećuju i u 
kojima pčele masovno lete i da podatke o preduzetim merama dostave licima koja 
vrše primenu sredstava za zaštitu bilja koja su otrovna za pčele na njihov zahtev. </p>

<p class="v2-clan-left-1">
Sredstva za zaštitu bilja koja su klasifikovana u klasu opasnosti „opasnost po 
vodenu životnu sredinu” i obeležena u skladu sa propisima kojima se uređuje 
klasifikacija, pakovanje i obeležavanje hemikalija, mogu se primenjivati samo na 
udaljenosti od vodenih površina koja je propisana zakonom kojim se uređuju vode, 
tako da se isključi mogućnost njihovog direktnog dospevanja ili premeštanja putem 
vetra ili kiše na vodene površine.</p>

<p>
Ministar, uz saglasnost ministra nadležnog za poslove 
životne sredine, propisuje bliže uslove za zaštitu pčela, vodenih organizama i 
drugih neciljanih organizama prilikom primene sredstava za zaštitu bilja.</p>
<p class="hide-change">
*Službeni glasnik RS, broj 17/2019</p>

<p class="bold">
Uređaji za primenu </p>

<p class="clan">
Član 50.</p>

<p>
Uređaji za primenu mogu se koristiti i stavljati u promet 
ako, u skladu sa predviđenom namenom, obezbeđuju sigurnu i efikasnu primenu i 
sigurnost za rukovaoce, radnu i životnu sredinu.</p>

<p class="v2-bold-1">Periodični pregled</p>
<p class="hide-change">
*Službeni glasnik RS, broj 17/2019</p>
<p class="v2-clan-1">Član 51.</p>
<p class="v2-clan-left-1">Uređaji za primenu koji se koriste moraju da budu 
podvrgnuti periodičnim pregledima koji se obavljaju u propisanim vremenskim 
periodima.</p>
<p class="v2-clan-left-1">Periodični pregled uređaja, u smislu ovog zakona, 
jeste provera tehničke ispravnosti i funkcionalnosti uređaja za primenu i 
pojedinih radnih delova tih uređaja, ocena funkcionisanja pojedinih radnih delova 
tih uređaja i uređaja za primenu u celini, kao i procena rizika po rukovaoca i 
radnu i životnu sredinu pri njihovoj upotrebi. </p>
<p class="v2-clan-left-1">Periodični pregled uređaja za primenu vrši pravno lice 
koje ispunjava uslove u pogledu prostorija i opreme i angažovalo je lice sa 
dozvolom za obavljanje poslova periodičnog pregleda.</p>
<p class="v2-clan-left-1">Dozvola za obavljanje poslova periodičnog pregleda iz 
stava 3. ovog člana izdaje se licu koje: </p>
<p class="v2-clan-left-1">1) ima stečeno visoko obrazovanje na studijama drugog 
stepena (master akademske studije, master strukovne studije, specijalističke 
akademske studije), odnosno na osnovnim studijama u trajanju od najmanje četiri 
godine, iz oblasti poljoprivredne tehnike (mehanizacije) ili proizvodnog 
mašinstva;</p>
<p class="v2-clan-left-1">2) ima najmanje tri godine radnog iskustva na poslovima 
iz oblasti uređaja za primenu;</p>
<p class="v2-clan-left-1">3) je položilo stručni ispit za obavljanje poslova 
periodičnog pregleda.</p>
<p class="v2-clan-left-1">Stručni ispit za obavljanje poslova periodičnog pregleda 
polaže se pred komisijom koju obrazuje ministar.</p>
<p class="v2-clan-left-1">Ministarstvo organizuje i obavlja polaganje stručnog 
ispita iz stava 5. ovog člana.</p>
<p class="v2-clan-left-1">Ministar rešenjem utvrđuje ispunjenost uslova iz stava 
3. ovog člana.</p>
<p class="v2-clan-left-1">Dozvola za obavljanje poslova periodičnog pregleda 
izdaje se rešenjem ministra.</p>
<p class="v2-clan-left-1">Pravno lice koje obavlja poslove periodičnog pregleda 
dužno je da Ministarstvu prijavi svaku promenu uslova za obavljanje poslova 
periodičnog pregleda, u roku od 30 dana od dana nastale promene, osim podataka o 
kojima se vodi službena evidencija u skladu sa zakonom kojim se uređuje opšti 
upravni postupak.</p>
<p class="v2-clan-left-1">Na zahtev lica iz stava 3. ovog člana, kao i ukoliko 
se utvrdi da ova lica više ne ispunjavaju uslove predviđene ovim zakonom i 
propisima donetim na osnovu njega, ministar donosi rešenje o ukidanju rešenja iz 
stava 7. ovog člana.</p>
<p class="v2-clan-left-1">Rešenje ministra iz st. 7, 8. i 10. ovog člana je 
konačno u upravnom postupku i protiv njega se može pokrenuti upravni spor.</p>
<p class="v2-clan-left-1">Pravno lice koje obavlja poslove iz stava 3. ovog člana 
po završenom periodičnom pregledu izdaje potvrdu o funkcionalnosti uređaja za 
primenu, obeležava uređaj za primenu oznakom i vodi evidenciju o periodičnim 
pregledima.</p>
<p class="v2-clan-left-1">Pravno lice koje obavlja poslove iz stava 3. ovog člana 
dužno je da jednom godišnje Ministarstvu dostavlja podatke iz evidencije o 
periodičnim pregledima.</p>
<p class="v2-clan-left-1">Ministar propisuje program stručnog ispita za obavljanje 
poslova periodičnog pregleda, način polaganja stručnog ispita, sastav i način 
rada ispitne komisije, sadržinu stručnog ispita, obrazac zapisnika o polaganju 
stručnih ispita i obrazac uverenja o položenom stručnom ispitu.</p>
<p class="v2-clan-left-1">Ministar bliže propisuje način obavljanja periodičnog 
pregleda uređaja za primenu i vremenski period u kome se obavlja periodični 
pregled uređaja za primenu, način evidentiranja izvršenog periodičnog pregleda 
uređaja za primenu, obrazac potvrde o funkcionalnosti uređaja za primenu, način 
obeležavanja i obrazac oznake za obeležavanje uređaja za primenu, kao i uređaje za 
primenu koji su u upotrebi, za koje se periodični pregled ne obavlja.</p>
<p class="v2-clan-left-1">Ministar bliže propisuje uslove u pogledu prostorija, 
odgovarajuće opreme i stručne osposobljenosti zaposlenih za obavljanje poslova 
periodičnog pregleda uređaja.</p>
<p class="v2-clan-left-1">Obrazac oznake kojom se uređaji vidno obeležavaju 
izrađuje i štampa Narodna banka Srbije – Zavod za izradu novčanica i kovanog 
novca.</p>
<p class="hide-change">
*Službeni glasnik RS, broj 17/2019</p>
<p class="hide-change">
<em>NAPOMENA IZDAVAČA: O</em><span><em>dredbe člana 25. </em>
<span lang="SR-CYRL-RS"><em>Zakona o </em></span><em>izmenama i dopunama Zakona o 
sredstvima za zaštitu bilja</em><span lang="SR-CYRL-RS"><em> („Službeni glasnik 
RS“, broj 17/2019)</em></span><em>, kojima je izmenjen naziv iznad člana 51. i 
član 51. Zakona primenjuju se od 1. januara 2022. godine (vidi član 42. Zakona - 
17/2019-18).</em></span></p>

<p class="bold">
Ostaci sredstava za zaštitu bilja </p>

<p class="clan">
Član 52.</p>

<p>
Ostaci sredstava za zaštitu bilja u hrani i hrani za 
životinje ne smeju biti prisutni u količinama većim od maksimalno dozvoljene 
količine ostataka. </p>

<p>
Hrana i hrana za životinje u kojoj se utvrdi da su ostaci 
sredstava za zaštitu bilja veći od maksimalno dozvoljene količine ostataka mora se 
uništiti ili se na drugi način mora sprečiti upotreba te hrane za ishranu ljudi 
ili životinja. </p>

<p>
Ministar, uz saglasnost ministra nadležnog za poslove 
zdravlja, propisuje maksimalno dozvoljene količine ostataka u hrani i hrani za 
životinje i hranu i hranu za životinje za koje se utvrđuju maksimalno dozvoljene 
količine ostataka. </p>

<p>
Ministar propisuje metode uzorkovanja i ispitivanja hrane i 
hrane za životinje radi utvrđivanja ostataka sredstava za zaštitu bilja u hrani i 
hrani za životinje. </p>

<p class="clan">
VII. USLUGE U OBLASTI SREDSTAVA ZA ZAŠTITU BILJA </p>

<p class="bold">
Pružaoci usluga </p>

<p class="clan">
Član 53.</p>

<p>
Usluge u oblasti sredstava za zaštitu bilja, u smislu ovog 
zakona, jesu: </p>

<p>
1) savetodavne usluge, koje se odnose na davanje preporuka 
za suzbijanje štetnih organizama sredstvima za zaštitu bilja na bilju, biljnim 
proizvodima i propisanim objektima; </p>

<p>
2) operativne usluge, koje se odnose na sprovođenje mera 
suzbijanja štetnih organizama sredstvima za zaštitu bilja. </p>

<p>
Usluge u oblasti sredstava za zaštitu bilja može obavljati 
pravno lice, odnosno preduzetnik koji je registrovan u Registar privrednih 
subjekata u skladu sa zakonom kojim se uređuje registracija privrednih subjekata 
i ako je upisan u Registar pružalaca usluga u oblasti sredstava za zaštitu bilja 
(u daljem tekstu: Registar pružalaca usluga), koji vodi Ministarstvo.</p>

<p class="bold">
Upis u Registar pružalaca usluga </p>

<p class="clan">
Član 54.</p>

<p>
Upis u Registar pružalaca usluga vrši se na osnovu 
zahteva koji pružalac usluga podnosi Ministarstvu. </p>

<p>
Pružalac usluga upisuje se u Registar pružalaca usluga, 
ako ispunjava uslove u pogledu objekata, opreme i stručne osposobljenosti kadrova 
i ako ima najmanje jednog zaposlenog diplomiranog inženjera zaštite bilja, odnosno 
diplomiranog inženjera master-a sa dozvolom za pružanje usluga u oblasti sredstava 
za zaštitu bilja. </p>

<p>
Ministar rešenjem utvrđuje ispunjenost uslova iz stava 2. 
ovog člana. </p>

<p>
Ministar donosi rešenje o upisu u Registar pružalaca 
usluga. </p>

<p>
Rešenje iz st. 3. i 4. ovog člana je konačno i protiv njega 
se može pokrenuti upravni spor. </p>

<p>
Ministar bliže propisuje uslove u pogledu objekata i 
opreme iz stava 2. ovog člana, kao i program stručnog osposobljavanja kadrova iz 
stava 2. ovog člana i obrazac i sadržinu zahteva za upis u Registar pružalaca 
usluga.
</p>

<p class="bold">
Registar pružalaca usluga </p>

<p class="clan">
Član 55.</p>

<p>
Registar pružalaca usluga naročito sadrži: </p>

<p>
1) redni broj upisa u Registar pružalaca usluga; </p>

<p>
2) broj iz Registra privrednih subjekata; </p>

<p>
3) naziv, sedište i šifru delatnosti; </p>

<p>
4) poreski identifikacioni broj. </p>

<p>
Registar pružalaca usluga vodi se u elektronskoj formi i 
može se povezivati sa drugim registrima i bazama podataka koje vodi 
Ministarstvo. </p>

<p>
Podaci iz Registra pružalaca usluga su javni. </p>

<p>
Pružalac usluga je dužan da svaku promenu podataka koji 
su upisani u Registar pružalaca usluga prijavi Ministarstvu u roku od 30 dana od 
dana nastale promene. </p>

<p>
Ministar bliže propisuje sadržinu Registra pružalaca 
usluga.</p>

<p class="bold">
Brisanje iz Registra pružalaca usluga </p>

<p class="clan">
Član 56.</p>

<p>
Pružalac usluga briše se iz Registra pružalaca usluga, 
ako: </p>

<p>
1) prestane da ispunjava uslove iz člana 53. stav 2. i 
člana 54. stav 2. ovog zakona; </p>

<p>
2) ne prijavi promenu podataka u roku iz člana 55. stav 
4. ovog zakona; </p>

<p>
3) podnese zahtev za brisanje iz Registra pružalaca 
usluga. </p>

<p>
Brisanje iz Registra pružalaca usluga vrši se na osnovu 
rešenja koje donosi ministar. </p>

<p>
Rešenje iz stava 2. ovog člana je konačno i protiv njega se 
može pokrenuti upravni spor. </p>

<p class="bold">
Dozvola za pružanje usluga u oblasti sredstava za zaštitu 
bilja </p>

<p class="clan">
Član 57.</p>

<p>
Ministar rešenjem izdaje dozvolu za pružanje usluga u 
oblasti sredstava za zaštitu bilja na rok od tri godine. </p>

<p>
Dozvola za pružanje usluga u oblasti sredstava za zaštitu 
bilja izdaje se licu koje je diplomirani inženjer zaštite bilja, odnosno 
diplomirani inženjer master, koje se najmanje tri godine bavi poslovima iz oblasti 
sredstava za zaštitu bilja i koje je položilo stručni ispit iz oblasti sredstava 
za zaštitu bilja (u daljem tekstu: imalac dozvole). </p>

<p>
Stručni ispit iz oblasti sredstava za zaštitu bilja polaže 
se pred ispitnom komisijom koju obrazuje ministar. </p>

<p>
Rešenje iz stava 1. ovog člana je konačno i protiv njega se 
može pokrenuti upravni spor. </p>

<p>
Ministar propisuje program i način polaganja stručnog 
ispita iz oblasti sredstava za zaštitu bilja, obrazac zahteva za polaganje 
stručnog ispita iz oblasti sredstava za zaštitu bilja, obrazac zapisnika o 
polaganju stručnog ispita iz oblasti sredstava za zaštitu bilja i obrazac uverenja 
o položenom stručnom ispitu iz oblasti sredstava za zaštitu bilja. </p>

<p class="bold">
Obnavljanje dozvole za pružanje usluga </p>

<p class="clan">
Član 58.</p>

<p>
Dozvola za pružanje usluga u oblasti sredstava za zaštitu 
bilja može se rešenjem ministra obnoviti na zahtev imaoca dozvole, najkasnije 90 
dana pre isteka roka važenja te dozvole. </p>

<p>
Dozvola za pružanje usluga u oblasti sredstava za zaštitu 
bilja može se obnoviti na osnovu: </p>

<p>
1) provere stručnog znanja imaoca dozvole za pružanje 
usluga u oblasti sredstava za zaštitu bilja; </p>

<p>
2) provere rada imaoca dozvole za pružanje usluga u 
oblasti sredstava za zaštitu bilja za period za koji je dozvola izdata. </p>

<p>
Rešenje iz stava 1. ovog člana je konačno i protiv njega se 
može pokrenuti upravni spor. </p>

<p>
Ministar bliže propisuje način i postupak provere 
stručnog znanja i provere rada imaoca dozvole za pružanje usluga u oblasti 
sredstava za zaštitu bilja. </p>

<p class="bold">
Oduzimanje dozvole za pružanje usluga </p>

<p class="clan">
Član 59.</p>

<p>
Dozvola za pružanje usluga u oblasti sredstava za zaštitu 
bilja rešenjem ministra se oduzima, i to: </p>

<p>
1) na zahtev imaoca dozvole; </p>

<p>
2) ako je imalac dozvole kažnjen za prekršaj propisan ovim 
zakonom. </p>

<p>
Rešenje iz stava 1. ovog člana je konačno i protiv njega se 
može pokrenuti upravni spor. </p>

<p class="bold">
Evidenicija o dozvolama za pružanje usluga </p>

<p class="clan">
Član 60.</p>

<p>
Ministarstvo vodi evidenciju o izdatim, obnovljenim i 
oduzetim dozvolama za pružanje usluga u oblasti sredstava za zaštitu bilja. </p>

<p>
Ministar propisuje način vođenja evidencije iz stava 1. 
ovog člana. </p>

<p class="clan">
VIII. STRUČNI SAVET ZA SREDSTVA ZA ZAŠTITU BILJA </p>

<p class="bold">
Osnivanje </p>

<p class="clan">
Član 61.</p>

<p>
Radi razmatranja stručnih pitanja, davanja stručnih mišljenja 
i učešća u realizaciji projektnih zadataka u oblasti sredstava za zaštitu bilja, 
ministar, u skladu sa propisima kojima se uređuje državna uprava, rešenjem osniva 
posebnu radnu grupu – Stručni savet za sredstva za zaštitu bilja (u daljem tekstu: 
Stručni savet). </p>

<p>
Članovi Stručnog saveta ne smeju biti u sukobu interesa 
sa proizvođačem, Direkcijom za nacionalne referentne laboratorije i Pravnim 
licem koje obavlja poslove od javnog interesa. </p>

<p>
Članovi Stručnog saveta moraju potpisati izjavu o 
nepostojanju sukoba interesa.</p>

<p class="bold">
Poslovi Stručnog saveta </p>

<p class="clan">
Član 62.</p>

<p>
Stručni savet razmatra stručna pitanja, daje stručna 
mišljenja i učestvuje u realizaciji projektnih zadataka u vezi sa: </p>

<p>
1) postupkom registracije sredstava za zaštitu bilja; </p>

<p>
2) ispitivanjem sredstava za zaštitu bilja; </p>

<p>
3) primenom sredstava za zaštitu bilja; </p>

<p>
4) planovima i posebnim programima u oblasti sredstava za 
zaštitu bilja; </p>

<p>
5) davanjem preporuka za stručno osposobljavanje kadrova; </p>

<p>
6) davanjem preporuka za izradu propisa u oblasti 
sredstava za zaštitu bilja; </p>

<p>
7) obavljanjem drugih neophodnih zadataka u vezi sa 
sredstvima za zaštitu bilja. </p>

<p class="clan">
IX. STRUČNO USAVRŠAVANJE</p>

<p class="bold">
Usavršavanje </p>

<p class="clan">
Član 63.</p>

<p>
Lica zaposlena u Ministarstvu koja obavljaju poslove iz 
oblasti sredstava za zaštitu bilja, kao i lica zaposlena u Direkciji za 
nacionalne referentne laboratorije i Pravnom licu koje obavlja poslove od javnog 
interesa podležu propisanoj proveri znanja u okviru programa koje donosi 
Ministarstvo. </p>

<p class="clan">
X. EVIDENCIJA, PRIКUPLJANJE I RAZMENA PODATAКA </p>

<p class="bold">
Vođenje evidencija i izveštavanje </p>

<p class="clan">
Član 64.</p>

<p>
Proizvođač koji ima sedište u Republici Srbiji, 
distributer, korisnik i pružalac usluga dužni su da vode evidenciju o sredstvima 
za zaštitu bilja. </p>

<p>
Proizvođač koji ima sedište u Republici Srbiji vodi 
evidenciju o količini: </p>

<p>
1) proizvedenih, uskladištenih i sredstava za zaštitu 
bilja stavljenih u promet po svakoj seriji proizvodnje; </p>

<p>
2) nabavljenih aktivnih supstanci, odnosno osnovnih 
supstanci; </p>

<p>
3) sredstava za zaštitu bilja, aktivnih supstanci, odnosno 
osnovnih supstanci povučenih iz prometa. </p>

<p>
Distributer vodi evidenciju o količini nabavljenih i 
prodatih sredstava za zaštitu bilja i sredstava za zaštitu bilja povučenih iz 
prometa. </p>

<p>
Кorisnik vodi evidenciju o svakom tretitiranju bilja, 
biljnih proizvoda i propisanih objekata. </p>

<p>
Pružalac usluga vodi evidenciju o izvršenim uslugama. </p>

<p>
Podaci iz evidencije iz st. 2, 3. i 5. ovog člana 
dostavljaju se Ministarstvu dva puta godišnje za tekuću godinu, i to do 31. marta 
i do 30. septembra tekuće godine. </p>

<p>
Podaci iz evidencije iz stava 4. ovog člana dostavljaju se 
Ministarstvu do 31. marta tekuće godine za prethodnu kalendarsku godinu. </p>

<p>
Evidencija iz st. 2, 3, 4. i 5. ovog člana čuva se 
najmanje pet godina. </p>

<p>
Ministar propisuje obrazac, sadržinu i način vođenja 
evidencije iz st. 2, 3, 4. i 5. ovog člana.</p>

<p class="bold">
Prikupljanje i saopštavanje podataka </p>

<p class="clan">
Član 65.</p>

<p>
Radi analize i praćenja prometa i primene sredstava za 
zaštitu bilja i efikasnijeg nadzora nad prometom i primenom sredstava za zaštitu 
bilja Ministarstvo prikuplja podatke o sredstvima za zaštitu bilja, ostacima 
sredstava za zaštitu bilja i uređajima za primenu, koji su potrebni za izradu i 
održavanje baza podataka i vođenje evidencija. </p>

<p>
Baze podataka iz stava 1. ovog člana moraju biti povezane 
sa Registrom poljoprivrednih gazdinstava koji vodi Ministarstvo. </p>

<p class="bold">
Informacioni sistem </p>

<p class="clan">
Član 66.</p>

<p>
Ministarstvo uspostavlja i održava informacione sisteme u 
oblasti sredstava za zaštitu bilja. </p>

<p>
Direkcija za nacionalne referentne laboratorije, Pravno 
lice koje obavlja poslove od javnog interesa, proizvođač koji ima sedište u 
Republici Srbiji, distributer, korisnik i pružalac usluga dužni su da evidencije 
koje vode dostavljaju Ministarstvu, radi usklađivanja i povezivanja sa 
informacionim sistemom Ministarstva. </p>

<p>
Ministarstvo će obezbediti usklađivanje i povezivanje 
informacionog sistema u oblasti sredstava za zaštitu bilja sa drugim domaćim i 
međunarodnim informacionim sistemima u oblasti sredstava za zaštitu bilja. </p>

<p>
Formiranje i održavanje informacionog sistema u oblasti 
sredstava za zaštitu bilja finansira se iz budžeta Republike Srbije.</p>

<p class="bold">
Razmena podataka </p>

<p class="clan">
Član 67.</p>

<p>
Ministarstvo pribavlja, koristi i razmenjuje podatke iz 
baza podataka i evidencija koje vode organi državne uprave, organi jedinica 
lokalne samouprave, ustanove, proizvođači i distributeri, kao i druga ovlašćena 
lica, u skladu sa propisima kojima se uređuje pravo na pristup informacijama od 
javnog značaja i zaštitu podataka, a naročito podatke koji se odnose na oblast 
opasnih supstanci i zagađivače životne sredine i ekološki značajne regione. </p>

<p>
Lični podaci iz baza podataka i evidencija iz stava 1. 
ovog člana, mogu se tražiti i saopštiti samo od strane nadležnih organa, u 
skladu sa zakonom kojim se uređuje zaštita ličnih podataka. </p>

<p>
Ministarstvo može saopštavati podatke iz baza podataka i 
registara koje vode drugi organi državne uprave ili organi jedinica lokalne 
samouprave, ukoliko je takva vrsta podataka neophodna za izvršavanje aktivnosti 
Ministarstva propisanih ovim zakonom. </p>

<p>
Ministarstvo može saopštavati podatke iz baza podataka i 
registara koje vode javne ustanove odgovorne za akutna trovanja i druge efekte 
sredstava za zaštitu bilja i Pravna lica koja obavljaju poslove od javnog 
interesa, ako je takva vrsta podataka potrebna za izvršavanje aktivnosti 
Ministarstva.</p>

<p class="bold">
Međunarodna razmena informacija </p>

<p class="clan">
Član 68.</p>

<p>
Ministarstvo vrši međunarodnu razmenu informacija, koja 
naročito obuhvata informacije o: </p>

<p>
1) registrovanim sredstvima za zaštitu bilja; </p>

<p>
2) aktivnim supstancama, odnosno osnovnim supstancama; </p>

<p>
3) prestanku važenja rešenja o registraciji; </p>

<p>
4) zabranama i ograničenjima prometa i primene sredstava 
za zaštitu bilja; </p>

<p>
5) spisku graničnih prelaza preko kojih se može obavljati 
uvoz; </p>

<p>
6) sistematskom praćenju ostataka sredstava za zaštitu 
bilja; </p>

<p>
7) pošiljkama koje su usled neusaglašenosti sa odredbama 
ovog zakona zabranjene za uvoz na zahtev međunarodnih tela i organizacija; </p>

<p>
8) ostalim podacima koji se odnose na sredstva za zaštitu 
bilja, aktivne supstance, odnosno osnovne supstance. </p>

<p>
Pri razmeni informacija iz stava 1. ovog člana moraju se 
poštovati sporazumi koji su obavezujući za Republiku Srbiju i pravila zemalja 
članica Evropske unije, Кodeks Organizacije za hranu i poljoprivredu Ujedinjenih 
nacija (FAO), pravila Evropske mediteranske i regionalne organizacije za zaštitu 
bilja (EPPO), Svetske trgovinske organizacije (STO), kao i drugih relevantnih 
regionalnih i međunarodnih institucija i organizacija. </p>

<p class="clan">
XI. SREDSTVA ZA SPROVOĐENJE ZAКONA </p>

<p class="clan">
Član 69.</p>

<p>
Sredstva za obavljanje poslova od javnog interesa 
obezbeđuju se u budžetu Republike Srbije.</p>

<p class="v2-clan-1">
Član 70.</p>

<p class="v2-clan-left-1">Pravno lice i preduzetnik plaća taksu za: </p>
<p class="v2-clan-left-1">1) pregled i uzorkovanje u postupku kontrole 
proizvodnje, uvoza, unutrašnjeg prometa i primene sredstava za zaštitu bilja;</p>
<p class="v2-clan-left-1">2) pregled, uzorkovanje, ispitivanje, superanalizu 
uzoraka i potvrdno ispitivanje uzoraka uzetih u postupku kontrole bilja, biljnih 
proizvoda, propisanih objekata, zemljišta, vode za navodnjavanje, hrane i hrane za 
životinje na ostatke sredstava za zaštitu bilja;</p>
<p class="v2-clan-left-1">3) proveru ispunjenosti uslova radi izdavanja 
sertifikata o postupanju u skladu sa smernicama dobre eksperimentalne prakse;</p>
<p class="v2-clan-left-1">4) procenu sredstva za zaštitu bilja radi registracije, 
produženja važenja registracije i ukidanja, izmene, odnosno dopune rešenja o 
registraciji;</p>
<p class="v2-clan-left-1">5) priznavanje registracije;</p>
<p class="v2-clan-left-1">6) proveru podataka radi sprečavanja ponavljanja 
ispitivanja na kičmenjacima;</p>
<p class="v2-clan-left-1">7) procenu radi primene sredstava za zaštitu bilja za 
male useve i manje značajne namene;</p>
<p class="v2-clan-left-1">8) preispitivanje sredstava za zaštitu bilja;</p>
<p class="v2-clan-left-1">9) procenu preparata, odnosno pomoćnog sredstva za 
zaštitu bilja radi izdavanja privremene registracije;</p>
<p class="v2-clan-left-1">10) procenu sredstva za zaštitu bilja radi izdavanja 
rešenja o dozvoli za istraživanje i razvoj;</p>
<p class="v2-clan-left-1">11) procenu podataka radi izdavanja rešenja o odobrenju 
ograničene i kontrolisane primene neregistrovanog sredstva za zaštitu bilja ili 
registrovanog sredstva za zaštitu bilja za primene koje nisu navedene u rešenju o 
registraciji;</p>
<p class="v2-clan-left-1">12) proveru ispunjenosti uslova za upis u registre koji 
se vode u skladu sa ovim zakonom;</p>
<p class="v2-clan-left-1">13) proveru ispunjenosti uslova za izdavanje rešenja o 
odobrenju prometa naročito opasnih sredstava za zaštitu bilja;</p>
<p class="v2-clan-left-1">14) proveru ispunjenosti uslova za izdavanje rešenja o 
odobrenju primene naročito opasnih sredstava za zaštitu bilja;</p>
<p class="v2-clan-left-1">15) pregled i uzorkovanje sredstava za zaštitu bilja 
kojima je istekao rok upotrebe radi izdavanja rešenja o odobrenju njihove primene;</p>
<p class="v2-clan-left-1">16) proveru ispunjenosti uslova za obavljanje poslova 
periodičnog pregleda uređaja za primenu;</p>
<p class="v2-clan-left-1">17) procenu sredstva za zaštitu bilja u postupku 
preispitivanja registracije sredstva za zaštitu bilja.</p>
<p class="v2-clan-left-1">Fizičko lice plaća taksu iz stava 1. tač. 1), 2) i 15) 
ovog člana, kao i taksu za:</p>
<p class="v2-clan-left-1">1) obuku i polaganje stručnih ispita koji se sprovode u 
skladu sa ovim zakonom;</p>
<p class="v2-clan-left-1">2) obuku i proveru znanja radi izdavanja sertifikata 
profesionalnog korisnika.</p>
<p class="v2-clan-left-1">Sredstva ostvarena od taksi iz st. 1. i 2. ovog člana 
prihod su budžeta Republike Srbije.</p>
<p class="hide-change">
*Službeni glasnik RS, broj 17/2019</p>

<p class="clan">
Član 71.</p>

<p>
Troškove upravnog postupka snosi podnosilac zahteva, i to 
za: </p>

<p>
1) izdavanje rešenja o registraciji; </p>

<p>
2) ukidanje rešenja o registraciji, na njegov zahtev; </p>

<p>
3) izmenu, odnosno dopunu rešenja o registraciji zbog 
manjih promena u formulaciji sredstava za zaštitu bilja; </p>

<p>
4) izdavanje rešenja o odobrenju ispitivanja neregistrovanih 
sredstava za zaštitu bilja ili aktivne supstance, odnosno osnovne supstance koje 
nisu u upisane u Listu odobrenih supstanci u istraživačke ili razvojne svrhe; </p>

<p>
5) izdavanje rešenja o odobrenju primene neregistrovanih 
sredstava za zaštitu bilja u hitnim slučajevima; </p>

<p>
6) zahtev za pregled pošiljke pri uvozu; </p>

<p>
7) upis u Registar distributera i uvoznika; </p>

<p>
8) upis u Registar pružalaca usluga; </p>

<p>
9) brisanje iz Registra distributera i uvoznika, na njegov 
zahtev; </p>

<p>
10) brisanje iz Registra pružalaca usluga, na njegov 
zahtev; </p>

<p>
11) dostavu podataka. </p>

<p>
Sredstva iz stava 1. ovog člana podnosilac zahteva 
uplaćuje na odgovarajući račun za uplatu javnih prihoda budžeta Republike Srbije. </p>

<p>
Visina troškova utvrđuje se u skladu sa propisima o 
naknadi troškova u upravnom postupku. </p>

<p class="clan">
XII. NADZOR</p>

<p class="bold">
Inspekcijski nadzor </p>

<p class="clan">
Član 72.</p>

<p>
Inspekcijski nadzor nad primenom odredaba ovog zakona i 
propisa donetih na osnovu njega vrši Ministarstvo preko fitosanitarnih 
inspektora. </p>

<p class="v2-clan-left-1">
Poslove fitosanitarnog inspektora u oblasti sredstva za zaštitu bilja može da 
obavlja lice koje je steklo visoko obrazovanje iz naučne oblasti biotehničke nauke 
– odsek zaštita bilja ili odsek ratarski ili odsek voćarsko-vinogradarski ili 
odsek opšti ili agroekonomski odsek na osnovnim akademskim studijama u obimu od 
najmanje 240 ESPB bodova, master akademskim studijama, master strukovnim 
studijama, specijalističkim akademskim studijama, odnosno na osnovnim studijama 
u trajanju od najmanje četiri godine, kao i koje ima radno iskustvo u struci od 
najmanje tri godine i položen državni stručni ispit.</p>
<p class="v2-clan-left-1">
Nadzor nad radom pravnih lica i preduzetnika ovlašćenih za vršenje poslova u 
skladu sa ovim zakonom vrši Ministarstvo, u skladu sa zakonom kojim se uređuje 
državna uprava.</p>
<p class="hide-change">
*Službeni glasnik RS, broj 17/2019</p>

<p class="bold">
Legitimacija, znak i službeno odelo </p>

<p class="clan">
Član 73.</p>

<p>
U obavljanju poslova inspekcijskog nadzora fitosanitarni 
inspektor mora imati službenu legitimaciju i službeno odelo, a fitosanitarni 
inspektor na granici i poseban znak. </p>

<p>
Ministar bliže propisuje obrazac i sadržinu službene 
legitimacije, izgled službenog odela i oblik znaka iz stava 1. ovog člana, kao i 
način vođenja evidencije o izdatim legitimacijama.</p>

<p class="bold">
Prava i dužnosti fitosanitarnog inspektora </p>

<p class="v2-clan-1">
Član 74.</p>

<p class="v2-clan-left-1">U vršenju poslova inspekcijskog nadzora, fitosanitarni 
inspektor ima pravo i dužnost da:</p>
<p class="v2-clan-left-1">1) proverava da li su sredstva za zaštitu bilja koja su 
stavljena u promet na teritoriji Republike Srbije registrovana u skladu sa ovim 
zakonom, odnosno da li je aktivna supstanca, odnosno osnovna supstanca upisana u 
Listu odobrenih supstanci u skladu sa ovim zakonom;</p>
<p class="v2-clan-left-1">2) proverava da li su sredstva za zaštitu bilja koja 
nisu registrovana u Republici Srbiji, odnosno da li je aktivna supstanca, 
odnosno osnovna supstanca koja nije upisana u Listu odobrenih supstanci, a 
proizvode se i skladište u Republici Srbiji, odnosno čiji se uvoz i transport 
vrši preko teritorije Republike Srbije, namenjeni za stavljanje u promet u zemlji u 
koju se izvoze;</p>
<p class="v2-clan-left-1">3) proverava ispunjavanje ugovornih obaveza iz člana 8. 
ovog zakona;</p>
<p class="v2-clan-left-1">4) proverava da li pravno lice, odnosno preduzetnik 
ispunjava uslove u pogledu objekta, opreme, operativnih procedura koje sprovodi, 
smernica dobre eksperimentalne prakse koje primenjuje i broja, stručne spreme i 
stručne osposobljenosti kadrova, radi izdavanja sertifikata o postupanju u skladu 
sa smernicama dobre eksperimentalne prakse (član 9. stav 2);</p>
<p class="v2-clan-left-1">5) proverava da li su sredstva za zaštitu bilja 
stavljena u promet i da li se primenjuju u skladu sa rešenjem iz člana 21. stav 5. 
ovog zakona;</p>
<p class="v2-clan-left-1">6) proverava da li su korisnici obavešteni o primeni 
sredstava za zaštitu bilja za male useve i manje značajne namene na propisan 
način;</p>
<p class="v2-clan-left-1">7) proverava da li se sredstva za zaštitu bilja nalaze 
u prometu posle propisanog roka iz člana 23. stav 2. ovog zakona;</p>
<p class="v2-clan-left-1">8) proverava da li se preparat i pomoćna sredstva za 
zaštitu bilja koji sadrže novu aktivnu supstancu nalaze u prometu posle 
propisanog roka iz člana 25. stav 6. ovog zakona;</p>
<p class="v2-clan-left-1">9) proverava da li proizvođač, uvoznik i distributer 
preduzima sve potrebne mere za povlačenje sredstava za zaštitu bilja iz prometa u 
roku koji je utvrđen rešenjem iz člana 23. stav 1. i člana 25. st. 4. i 5. ovog 
zakona;</p>
<p class="v2-clan-left-1">10) proverava da li je proizvođač izmenio deklaraciju 
i uputstvo za primenu sredstva za zaštitu bilja u skladu sa članom 23a stav 7. i 
članom 24. stav 5. ovog zakona;</p>
<p class="v2-clan-left-1">11) proverava da li se eksperimenti ili testovi koji 
uključuju ispuštanje u životnu sredinu neregistrovanih sredstava za zaštitu bilja, 
odnosno registrovanih sredstava za zaštitu bilja za primene koje nisu navedene u 
rešenju o registraciji, obavljaju na osnovu rešenja, odnosno u skladu sa rešenjem o 
dozvoli za istraživanje i razvoj;</p>
<p class="v2-clan-left-1">12) proverava da li se neregistrovana sredstva za 
zaštitu bilja ili registrovana sredstva za zaštitu bilja za primene koje nisu 
navedene u rešenju o registraciji primenjuju u skladu sa rešenjem iz člana 27. stav 
1. ovog zakona;</p>
<p class="v2-clan-left-1">13) uzima uzorke sredstava za zaštitu bilja, bilja, 
biljnih proizvoda i propisanih objekata, bez naknade, kao i vode, zemljišta, 
pčela, vodenih organizama i drugih neciljanih organizama, radi ispitivanja;</p>
<p class="v2-clan-left-1">14) proverava da li je proizvođač bez odlaganja 
obavestio Ministarstvo i korisnike o mogućim štetnim posledicama sredstava za 
zaštitu bilja, odnosno ostataka sredstava za zaštitu bilja, na zdravlje ljudi i 
životinja, površinske i podzemne vode ili životnu sredinu, kao i o novim 
saznanjima o mogućim ograničenjima plodoroda;</p>
<p class="v2-clan-left-1">15) proverava da li su ispunjeni uslovi u pogledu 
ambalaže, deklarisanja i uputstva za primenu sredstava za zaštitu bilja iz člana 
31. ovog zakona;</p>
<p class="v2-clan-left-1">16) proverava da li distributer odnosno uvoznik 
ispunjava uslove za upis u Registar distributera i uvoznika iz člana 32. stav 2. 
ovog zakona, kao i da li je u slučaju promene podataka upisanih u Registar 
distributera i uvoznika o tome u propisanom roku obavestio Ministarstvo;</p>
<p class="v2-clan-left-1">17) proverava da li je lice koje obavlja promet 
sredstava za zaštitu bilja upisano u Registar distributera i uvoznika;</p>
<p class="v2-clan-left-1">18) proverava da li se prodaja sredstava za zaštitu 
bilja vrši u objektima i na prodajnim mestima koja su upisana u Registar 
distributera i uvoznika u skladu sa članom 33. stav 5. ovog zakona;</p>
<p class="v2-clan-left-1">19) proverava da li distributer odnosno uvoznik koji 
je upisan u Registar distributera i uvoznika ispunjava uslove za dobijanje 
odobrenja za promet naročito opasnih sredstava za zaštitu bilja;</p>
<p class="v2-clan-left-1">20) proverava da li se prodaja, skladištenje ili 
transport sredstava za zaštitu bilja vrši u skladu sa odredbama člana 36. ovog 
zakona;</p>
<p class="v2-clan-left-1">21) proverava da li lice koje vrši skladištenje 
sredstava za zaštitu bilja ispunjava uslove iz člana 36. stav 3. ovog zakona;</p>
<p class="v2-clan-left-1">22) proverava da li se sredstva za zaštitu bilja kojima 
je istekao rok upotrebe nalaze u prometu;</p>
<p class="v2-clan-left-1">23) proverava da li se sredstva za zaštitu bilja kojima 
je istekao rok upotrebe primenjuju u skladu sa odredbama člana 37. stav 2. ovog 
zakona;</p>
<p class="v2-clan-left-1">24) proverava da li se oglašavanje i izlaganje sredstava 
za zaštitu bilja vrši u skladu sa odredbama člana 38. ovog zakona;</p>
<p class="v2-clan-left-1">25) proverava da li se uvoz vrši u skladu sa odredbama 
člana 39. ovog zakona;</p>
<p class="v2-clan-left-1">26) proverava da li se uvoz i tranzit vrše na 
graničnim prelazima iz člana 40. ovog zakona;</p>
<p class="v2-clan-left-1">27) vrši pregled i uzorkovanje pošiljaka u skladu sa 
odredbama čl. 41. i 42. ovog zakona;</p>
<p class="v2-clan-left-1">28) proverava da li uvoznik, odnosno carinski agent 
izvršava obaveze iz člana 41. stav 2. ovog zakona;</p>
<p class="v2-clan-left-1">29) proverava da li se sredstva za zaštitu bilja 
primenjuju u skladu sa odredbama čl. 44. i 45. ovog zakona, kao i da li korisnik 
izvršava obaveze iz člana 46. ovog zakona;</p>
<p class="v2-clan-left-1">30) proverava da li pravno lice, odnosno preduzetnik 
ispunjava uslove za dobijanje odobrenja za primenu naročito opasnih sredstava za 
zaštitu bilja;</p>
<p class="v2-clan-left-1">31) proverava da li se sredstva za zaštitu bilja 
primenjuju u skladu sa odredbama člana 47. stav 3. i čl. 48. i 49. ovog zakona;</p>
<p class="v2-clan-left-1">32) proverava da li su uređaji za primenu koji se 
koriste podvrgnuti periodičnom pregledu u skladu sa odredbama člana 51. stav 1. 
ovog zakona;</p>
<p class="v2-clan-left-1">33) proverava da li je Ministarstvo u slučaju promene 
uslova za obavljanje poslova periodičnog pregleda o tome obavešteno u propisanom 
roku;</p>
<p class="v2-clan-left-1">34) proverava da li hrana i hrana za životinje sadrži 
ostatke sredstava za zaštitu bilja;</p>
<p class="v2-clan-left-1">35) proverava da li je pružalac usluga upisan u 
Registar pružalaca usluga u skladu sa odredbama člana 54. ovog zakona; </p>
<p class="v2-clan-left-1">36) proverava da li se evidencija i dostavljanje 
podataka iz evidencije obavlja u skladu sa odredbama člana 64. ovog zakona;</p>
<p class="v2-clan-left-1">37) proverava da li se evidencija čuva u skladu sa 
ovim zakonom;</p>
<p class="v2-clan-left-1">38) proverava da li su uplaćene takse za izvršene 
fitosanitarne preglede;</p>
<p class="v2-clan-left-1">39) kontroliše izvršavanje mera po ovom zakonu.</p>
<p class="hide-change">
*Službeni glasnik RS, broj 17/2019</p>

<p class="bold">
Mere koje nalaže fitosanitarni inspektor </p>

<p class="v2-clan-1">
Član 75.</p>

<p class="v2-clan-left-1">U vršenju poslova iz člana 74. ovog zakona 
fitosanitarni inspektor može da:</p>
<p class="v2-clan-left-1">1) naredi licima koja obavljaju poslove ispitivanja 
efikasnosti da u određenom roku usklade obavljanje delatnosti odnosno otklone 
nedostatke u pogledu propisanih uslova u skladu sa članom 9. ovog zakona;</p>
<p class="v2-clan-left-1">2) zabrani primenu sredstava za zaštitu bilja za male 
useve i manje značajne namene koja se obavlja bez odobrenja ministra iz člana 21. 
stav 5. ovog zakona;</p>
<p class="v2-clan-left-1">3) naredi licu kome je rešenjem ministra odobrena 
primena sredstava za zaštitu bilja za male useve i manje značajne namene da 
korisnike na dodatnom uputstvu za primenu obavesti o primeni sredstava za 
zaštitu bilja za male useve i manje značajne namene, u skladu sa članom 21. stav 
7. ovog zakona; </p>
<p class="v2-clan-left-1">4) naredi preduzimanje potrebnih mera za povlačenje iz 
prometa zaliha sredstava za zaštitu bilja, preparata, odnosno pomoćnih sredstava 
za zaštitu bilja (član 23. stav 3. i član 25. stav 7);</p>
<p class="v2-clan-left-1">5) naredi proizvođaču da izmeni deklaraciju i uputstvo 
za primenu, ukoliko utvrdi da posle izmene, odnosno dopune rešenja o registraciji 
nije izvršio izmenu deklaracije i uputstva za primenu sredstva za zaštitu bilja u 
skladu članom 23a stav 7. i članom 24. stav 5. ovog zakona;</p>
<p class="v2-clan-left-1">6) zabrani primenu neregistrovanih sredstava za 
zaštitu bilja, ukoliko utvrdi da se ne primenjuju u skladu sa rešenjem iz člana 27. 
stav 1. ovog zakona;</p>
<p class="v2-clan-left-1">7) naredi proizvođaču da otkloni nedostatke, ukoliko 
utvrdi da ambalaža, deklaracija i uputstvo za primenu sredstava za zaštitu bilja 
ne ispunjavaju uslove iz člana 31. ovog zakona;</p>
<p class="v2-clan-left-1">8) naredi distributeru i uvozniku da svaku promenu 
podataka koji su upisani u Registar distributera i uvoznika prijavi 
Ministarstvu, odnosno da promenu podataka prijavi u roku propisanom članom 33. 
stav 4. ovog zakona;</p>
<p class="v2-clan-left-1">9) zabrani prodaju sredstava za zaštitu bilja u 
objektima i prodajnim mestima koja nisu upisana u Registar distributera i 
uvoznika, u skladu sa članom 33. stav 5. ovog zakona;</p>
<p class="v2-clan-left-1">10) zabrani promet naročito opasnih sredstava za 
zaštitu bilja, ukoliko utvrdi da se promet obavlja bez odobrenja iz člana 35. ovog 
zakona;</p>
<p class="v2-clan-left-1">11) naredi povlačenje iz prometa sredstava za zaštitu 
bilja, ukoliko je sredstvima za zaštitu bilja istekao rok upotrebe, u skladu sa 
članom 37. stav 1. ovog zakona;</p>
<p class="v2-clan-left-1">12) zabrani primenu sredstava za zaštitu bilja kojima 
je istekao rok upotrebe, ukoliko utvrdi da se ne primenjuju u skladu sa odredbama 
člana 37. stav 2. ovog zakona;</p>
<p class="v2-clan-left-1">13) zabrani oglašavanje i izlaganje sredstava za zaštitu 
bilja, ukoliko utvrdi da se oglašavanje i izlaganje ne vrši u skladu sa članom 38. 
ovog zakona;</p>
<p class="v2-clan-left-1">14) zabrani primenu sredstva za zaštitu bilja, ako se 
sredstva za zaštitu bilja ne primenjuju u skladu sa odredbama čl. 44–49. ovog 
zakona;</p>
<p class="v2-clan-left-1">15) zabrani stavljanje u promet i primenu sredstava za 
zaštitu bilja koja ne ispunjavaju uslove navedene u rešenju o registraciji;</p>
<p class="v2-clan-left-1">16) naredi da se bilje, odnosno biljni proizvodi čija se 
berba, odnosno žetva obavi pre isteka karence, skladišti odvojeno od drugog 
bilja, odnosno biljnih proizvoda, odnosno da se takvo bilje, odnosno biljni 
proizvodi koji su stavljeni u promet kao hrana ili hrana za životinje pre nego što 
je ispitivanjem utvrđeno da je nivo ostataka sredstava za zaštitu bilja u skladu 
sa propisom kojim se uređuju maksimalno dozvoljene količine ostataka sredstava za 
zaštitu bilja u hrani i hrani za životinje, povuku iz prometa, u skladu sa članom 
46. stav 6. ovog zakona;</p>
<p class="v2-clan-left-1">17) naredi vođenje evidencije o žetvi, odnosno berbi 
koja se obavlja pre isteka karence, u skladu sa članom 46. stav 7. ovog zakona;</p>
<p class="v2-clan-left-1">18) zabrani primenu sredstva za zaštitu bilja namenjenog 
profesionalnom korisniku licu koje ne ispunjava uslove iz člana 46. stav 5. ovog 
zakona;</p>
<p class="v2-clan-left-1">19) privremeno zabrani korišćenje uređaja za primenu i 
naredi njihov periodični pregled, u skladu sa članom 51. stav 1. ovog zakona;</p>
<p class="v2-clan-left-1">20) naredi licima koja obavljaju periodični pregled i 
pružaocima usluga da u određenom roku usklade obavljanje delatnosti odnosno 
otklone nedostatke u pogledu propisanih uslova, u skladu sa članom 51. stav 3. i 
članom 53. stav 2. ovog zakona;</p>
<p class="v2-clan-left-1">21) naredi odgovarajuće mere ako se zvaničnim 
ispitivanjima utvrdi da su ostaci sredstava za zaštitu bilja u bilju ili na bilju, 
biljnim proizvodima i propisanim objektima iznad propisanih maksimalno dozvoljenih 
količina ostataka, u skladu sa članom 52. stav 1. ovog zakona;</p>
<p class="v2-clan-left-1">22) privremeno zabrani stavljanje u promet i primenu 
sredstava za zaštitu bilja, odnosno njihovih serija za koje se posumnja da ne 
ispunjavaju uslove navedene u rešenju o registraciji, dok se ne završe ispitivanja;</p>
<p class="v2-clan-left-1">23) naredi bezbedno odlaganje, odnosno uništavanje 
sredstava za zaštitu bilja koja ne ispunjavaju uslove za registraciju ili kojima 
je istekao rok upotrebe;</p>
<p class="v2-clan-left-1">24) zabrani rad subjektima u oblasti sredstava za 
zaštitu bilja do ispunjenja uslova predviđenih ovim zakonom;</p>
<p class="v2-clan-left-1">25) zabrani rad licima koja onemogućavaju vršenje 
inspekcijske kontrole ili ne dostave potrebne podatke, dokumentaciju kojom 
raspolažu ili na drugi način spreče inspekcijsku kontrolu, na period od tri 
meseca;</p>
<p class="v2-clan-left-1">26) zabrani uvoz i naredi vraćanje pošiljke, ukoliko 
nisu ispunjeni uslovi propisani ovim zakonom i propisima donetim na osnovu njega;</p>
<p class="v2-clan-left-1">27) podnese zahtev za pokretanje prekršajnog postupka, 
prijavu za privredni prestup i krivičnu prijavu zbog povrede odredaba ovog 
zakona i propisa donetih na osnovu njega;</p>
<p class="v2-clan-left-1">28) naredi druge mere i preduzme druge radnje u skladu 
sa ovim zakonom.</p>
<p class="v2-clan-left-1">Mere iz stava 1. ovog člana fitosanitarni inspektor 
utvrđuje rešenjem.</p>
<p class="v2-clan-left-1">Fitosanitarni inspektor može rešenjem iz stava 2. ovog 
člana kojim se zabranjuje proizvodnja, primena i stavljanje u promet sredstava za 
zaštitu bilja odrediti da se ta sredstva čuvaju kod lica kod kojih su zatečena.</p>
<p class="v2-clan-left-1">Rešenjem iz stava 2. ovog člana određuju se i uslovi za 
čuvanje sredstava za zaštitu bilja.</p>
<p class="hide-change">
*Službeni glasnik RS, broj 17/2019</p>

<p class="bold">
Obaveze lica nad kojima se obavlja inspekcijski nadzor </p>

<p class="clan">
Član 76.</p>

<p>
Proizvođač, distributer, uvoznik, korisnik i pružalac 
usluga koji podležu inspekcijskom nadzoru, dužni su da isti omoguće, pruže 
podatke i obaveštenja i osiguraju uslove za nesmetan rad fitosanitarnog 
inspektora. </p>

<p>
Lica iz stava 1. ovog člana dužna su da u određenom roku, 
na zahtev fitosanitarnog inspektora, dostave ili pripreme podatke i materijale 
koji su potrebni za obavljanje poslova inspekcijskog nadzora. </p>

<p>
Rok iz stava 2. ovog člana mora biti primeren vrsti 
zahteva.</p>

<p class="bold">
Nadležnost za rešavanje o žalbi </p>

<p class="clan">
Član 77.</p>

<p>
Na rešenje fitosanitarnog inspektora može se izjaviti 
žalba ministru, u roku od osam dana od dana dostavljanja rešenja. </p>

<p>
O žalbi ministar odlučuje u roku od 30 dana od dana 
dostavljanja žalbe. </p>

<p>
Žalba ne odlaže izvršenje rešenja. </p>

<p>
Rešenje ministra po žalbi iz stava 1. ovog člana je 
konačno i protiv njega se može pokrenuti upravni spor. </p>

<p class="clan">
XIII. КAZNENE ODREDBE </p>

<p class="bold">
Кrivično delo </p>

<p class="clan">
Član 78.</p>

<p>
Кo proizvede, stavi u promet ili primeni neregistrovano 
sredstvo za zaštitu bilja ili aktivnu supstancu, odnosno osnovnu supstancu koja 
<span class="v2-clan-left-1">nije upisana u Listu odobrenih</span> supstanci, odnosno proizvede, stavi u promet ili 
primeni sredstvo za zaštitu bilja za koje postoji zabrana proizvodnje, stavljanja u 
promet ili primene i time prouzrokuje štetne posledice po zdravlje ljudi ili 
životnu sredinu, kazniće se zatvorom do jedne godine. </p>

<p>
Ako je usled dela iz stava 1. ovog člana nastupila znatna 
šteta, učinilac će se kazniti zatvorom do tri godine. </p>

<p>
Ako je delo iz stava 1. ovog člana učinjeno iz nehata, 
učinilac će se kazniti novčanom kaznom ili zatvorom do jedne godine.</p>
<p class="hide-change">
*Službeni glasnik RS, broj 17/2019</p>

<p class="bold">
Privredni prestup </p>

<p class="clan">
Član 79.</p>

<p class="v2-clan-left-1">Novčanom kaznom od 700.000 do 3.000.000 dinara kazniće 
se za privredni prestup pravno lice, ako:</p>
<p class="v2-clan-left-1">1) obavlja poslove referentne, odnosno službene 
laboratorije suprotno ugovoru iz člana 8. stav 6. ovog zakona;</p>
<p class="v2-clan-left-1">2) obavlja poslove procene sredstava za zaštitu bilja, 
suprotno ugovoru iz člana 14a stav 7. ovog zakona;</p>
<p class="v2-clan-left-1">3) iskoristi podatke suprotno od propisanih uslova iz 
čl. 18. i 19. ovog zakona;</p>
<p class="v2-clan-left-1">4) stavlja u promet i primenjuje sredstvo za zaštitu 
bilja koje nije registrovano u skladu sa ovim zakonom, odnosno stavlja u promet i 
primenjuje sredstvo za zaštitu bilja suprotno rešenju o registraciji (čl. 16, 20. i 
21);</p>
<p class="v2-clan-left-1">5) stavlja u promet i primenjuje preparat, odnosno 
pomoćno sredstvo za zaštitu bilja na teritoriji Republike Srbije, koje nije 
registrovano u skladu sa članom 25. ovog zakona;</p>
<p class="v2-clan-left-1">6) vrši ispitivanje neregistrovanog sredstva za zaštitu 
bilja bez rešenja o dozvoli za istraživanje i razvoj, odnosno suprotno tom rešenju 
(član 26);</p>
<p class="v2-clan-left-1">7) u slučajevima predviđenim članom 27. ovog zakona 
primeni sredstvo za zaštitu bilja koje nije registrovano bez rešenja o odobrenju 
primene neregistrovanih sredstava za zaštitu bilja;</p>
<p class="v2-clan-left-1">8) stavlja u promet sredstvo za zaštitu bilja kojem je 
istekao rok upotrebe suprotno članu 37. st. 1. i 3. ovog zakona;</p>
<p class="v2-clan-left-1">9) primenjuje sredstvo za zaštitu bilja kojem je istekao 
rok upotrebe suprotno članu 37. stav 2. ovog zakona;</p>
<p class="v2-clan-left-1">10) primenjuje sredstvo za zaštitu bilja suprotno članu 
44. ovog zakona, odnosno protivno zabrani primene sredstava za zaštitu bilja iz 
člana 45. ovog zakona;</p>
<p class="v2-clan-left-1">11) primenjuje sredstvo za zaštitu bilja a ne ispunjava 
uslove za primenu sredstava iz člana 46. stav 1. ovog zakona, odnosno prilikom 
primene sredstva za zaštitu bilja ne preduzme sve potrebne aktivnosti i mere iz 
člana 46. st. 2. i 5. ovog zakona;</p>
<p class="v2-clan-left-1">12) bilje, odnosno biljne proizvode, čiju berbu odnosno 
žetvu obavi pre isteka karence ne skladišti odvojeno od drugog bilja, odnosno 
biljnih proizvoda, odnosno stavi u promet kao hranu ili hranu za životinje pre 
nego što se ispitivanjem utvrdi da je nivo ostataka sredstava za zaštitu bilja u 
skladu sa propisom kojim se uređuju maksimalno dozvoljene količine ostataka 
sredstava za zaštitu bilja u hrani i hrani za životinje (član 46. stav 6);</p>
<p class="v2-clan-left-1">13) kupuje i primenjuje sredstvo za zaštitu bilja a ne 
ispunjava uslove za primenu iz člana 46. stav 8. ovog zakona;</p>
<p class="v2-clan-left-1">14) primenjuje sredstvo za zaštitu bilja, a ne poseduje 
rešenje o odobrenju primene naročito opasnih sredstava za zaštitu bilja (član 47. 
stav 1);</p>
<p class="v2-clan-left-1">15) primenjuje sredstvo za zaštitu bilja suprotno 
odredbama člana 48. st. 1. i 2. ovog zakona;</p>
<p class="v2-clan-left-1">16) primenjuje sredstvo za zaštitu bilja toksično za 
pčele suprotno odredbi člana 49. stav 1. ovog zakona;</p>
<p class="v2-clan-left-1">17) primenjuje sredstva za zaštitu bilja koja su 
klasifikovana u klasu opasnosti „opasnost po vodenu životnu sredinu” i obeležena 
u skladu sa propisima kojima se uređuje klasifikacija, pakovanje i obeležavanje 
hemikalija, suprotno odredbi člana 49. stav 3. ovog zakona;</p>
<p class="v2-clan-left-1">18) hrana i hrana za životinje koju stavlja u promet 
sadrži ostatke sredstava za zaštitu bilja iznad maksimalno dozvoljenih količina 
(član 52. stav 1);</p>
<p class="v2-clan-left-1">19) pruža usluge, a nije upisan u Registar pružalaca 
usluga (član 53);</p>
<p class="v2-clan-left-1">20) ne postupi po rešenju fitosanitarnog inspektora, u 
skladu sa ovim zakonom (član 75).</p>

<p>
Za privredni prestup iz stava 1. ovog člana novčanom 
kaznom od 70.000 do 200.000 dinara kazniće se i odgovorno lice u pravnom licu. </p>

<p>
Za radnje iz stava 1. ovog člana pored novčane kazne, može 
se izreći i zaštitna mera zabrane pravnom licu da se bavi određenom privrednom 
delatnošću, odnosno zaštitna mera zabrane odgovornom licu da vrši određene 
dužnosti u trajanju od šest meseci do sedam godina.</p>
<p class="hide-change">
*Službeni glasnik RS, broj 17/2019</p>

<p class="bold">
Prekršaj pravnog lica </p>

<p class="clan">
Član 80.</p>

<p class="v2-clan-left-1">Novčanom kaznom od 500.000 do 1.000.000 dinara kazniće 
se za prekršaj pravno lice, ako:</p>
<p class="v2-clan-left-1">1) dostavi netačne podatke u postupku registracije 
sredstava za zaštitu bilja (čl. 12, 13, 21, 23a, član 24. stav 2. i član 25);</p>
<p class="v2-clan-left-1">2) vrši ispitivanje na kičmenjacima suprotno članu 17. 
st. 1. i 2. ovog zakona;</p>
<p class="v2-clan-left-1">3) primenjuje sredstvo za zaštitu bilja za namene koje 
nisu navedene u rešenju o registraciji, bez rešenja o odobrenju primene sredstava 
za zaštitu bilja za male useve i manje značajne namene (član 21. stav 5);</p>
<p class="v2-clan-left-1">4) ne obavesti korisnike sredstva za zaštitu bilja 
putem dodatnog uputstva o odobrenju primene sredstva za zaštitu bilja za male 
useve i manje značajne namene (član 21. stav 7);</p>
<p class="v2-clan-left-1">5) ne povuče iz prometa sredstvo za zaštitu bilja u 
roku iz rešenja iz člana 23. stav 3. i člana 23a stav 5. ovog zakona;</p>
<p class="v2-clan-left-1">6) ne postupa sa zalihama sredstava za zaštitu bilja u 
skladu sa članom 23. stav 3. i članom 23a stav 5. ovog zakona;</p>
<p class="v2-clan-left-1">7) nije izmenilo deklaraciju i uputstvo za primenu u 
skladu sa članom 23a stav 7. i članom 24. stav 5. ovog zakona;</p>
<p class="v2-clan-left-1">8) primenjuje neregistrovano sredstvo za zaštitu bilja 
za koje nije izdato rešenje iz člana 27. stav 1. ovog zakona;</p>
<p class="v2-clan-left-1">9) dostavi netačne podatke u postupku izdavanja dozvole 
za istraživanje i razvoj, odnosno u postupku izdavanja rešenja o odobrenju primene 
neregistrovanih sredstava za zaštitu bilja u hitnim slučajevima (član 26. stav 4. 
i član 27. stav 3);</p>
<p class="v2-clan-left-1">10) ne obavesti Ministarstvo i korisnike o mogućim 
štetnim posledicama sredstva za zaštitu bilja (član 30);</p>
<p class="v2-clan-left-1">11) pakuje, deklariše, daje uputstvo za primenu, 
oglašava ili izlaže sredstvo za zaštitu bilja suprotno članu 31. stav 3. i članu 
38. ovog zakona;</p>
<p class="v2-clan-left-1">12) vrši promet sredstva za zaštitu bilja, a nije 
upisan u Registar distributera i uvoznika u skladu sa članom 32. ovog zakona;</p>
<p class="v2-clan-left-1">13) ne prijavi promenu podataka koji su upisani u 
Registar distributera i uvoznika, odnosno ne prijavi promenu tih podataka u 
propisanom roku (član 33. stav 4);</p>
<p class="v2-clan-left-1">14) vrši prodaju sredstava za zaštitu bilja u objektima 
i na prodajnim mestima koji nisu upisani u Registar distributera i uvoznika 
(član 33. stav 5);</p>
<p class="v2-clan-left-1">15) vrši promet sredstva za zaštitu bilja bez rešenja o 
odobrenju prometa naročito opasnih sredstava za zaštitu bilja iz člana 35. stav 1. 
ovog zakona;</p>
<p class="v2-clan-left-1">16) prodaje, skladišti ili vrši transport sredstva za 
zaštitu bilja suprotno članu 36. stav 2. ovog zakona;</p>
<p class="v2-clan-left-1">17) ne obezbedi da skladištenje sredstva za zaštitu 
bilja vrši lice koje je stručno osposobljeno za obavljanje tih poslova (član 36. 
stav 3);</p>
<p class="v2-clan-left-1">18) uveze sredstvo za zaštitu bilja preko graničnog 
prelaza koji nije određen za vršenje fitosanitarnog pregleda (član 40. st. 1. i 
2);</p>
<p class="v2-clan-left-1">19) uveze pošiljku bez pregleda i uzorkovanja (član 41. 
stav 1);</p>
<p class="v2-clan-left-1">20) izvrši premeštanje, otvaranje ili deljenje pošiljke za 
koju je rešenjem o prevozu određen carinski nadzor do završetka pregleda, odnosno 
uzorkovanja, odnosno odobrenja ili odbijanja njenog uvoza (član 42. st. 2. i 3);</p>
<p class="v2-clan-left-1">21) koristi uređaje za primenu koji nisu podvrgnuti 
periodičnom pregledu (član 51. stav 1);</p>
<p class="v2-clan-left-1">22) ne prijavi Ministarstvu promenu uslova za obavljanje 
poslova periodičnog pregleda (član 51. stav 9);</p>
<p class="v2-clan-left-1">23) ne vodi evidenciju i ne dostavlja podatke iz 
evidencije u skladu sa članom 64. ovog zakona.</p>

<p>
Za prekršaj iz stava 1. ovog člana kazniće se novčanom 
kaznom od 20.000 do 50.000 dinara i odgovorno lice u pravnom licu. </p>
<p class="hide-change">
*Službeni glasnik RS, broj 17/2019</p>

<p class="bold">
Prekršaj preduzetnika </p>

<p class="clan">
Član 81.</p>

<p>
Novčanom kaznom od 300.000 do 500.000 dinara kazniće se 
za prekršaj preduzetnik ako učini radnje iz člana 79. stav 1. 
<span class="v2-clan-left-1">tač. 4), 5), 7), 8), 9), 10), 11), 12), 13), 14), 
15), 16), 17), 18), 19), 20)</span> ovog zakona. </p>
<p class="hide-change">
*Službeni glasnik RS, broj 17/2019</p>

<p class="clan">
Član 82.</p>

<p>
Novčanom kaznom od 100.000 do 400.000 dinara kazniće se 
za prekršaj preduzetnik ako učini radnje iz člana 80. stav 1. 
<span class="v2-clan-left-1">tač. 1), 2), 3), 4), 5), 6), 7), 8), 9), 10), 11), 
12), 13), 14), 15), 16), 17), 18), 19), 20), 21), 22) i 23)</span> ovog 
zakona. </p>
<p class="hide-change">
*Službeni glasnik RS, broj 17/2019</p>

<p class="bold">
Prekršaj fizičkog lica </p>

<p class="clan">
Član 83.</p>

<p>
Novčanom kaznom od 35.000 do 50.000 dinara kazniće se za 
prekršaj fizičko lice ako učini radnje iz člana 79. stav 1. 
<span class="v2-clan-left-1">tač. 9), 10), 11), 12), 13), 14), 15), 16), 17), 
18) i 20)</span> ovog zakona, kao i ako: </p>

<p>
1) primenjuje sredstvo za zaštitu bilja suprotno zabranama 
ili ograničenjima iz člana 23. st. 1, 2. i 3. <span class="v2-clan-left-1">i 
člana 23a stav 4.</span> ovog zakona; </p>

<p>
2) pruža usluge u oblasti sredstava za zaštitu bilja bez 
dozvole za pružanje usluga iz člana 57. stav 1. ovog zakona.</p>
<p class="hide-change">
*Službeni glasnik RS, broj 17/2019</p>

<p class="clan">
Član 84.</p>

<p>
Novčanom kaznom od 5.000 do 30.000 dinara kazniće se za 
prekršaj fizičko lice ako učini radnje iz člana 80. stav 1. 
<span class="v2-clan-left-1">tač. 3), 8), 21) i 23)</span> ovog zakona, kao i ako ne obavesti Ministarstvo da sredstvo za zaštitu bilja 
štetno utiče na zdravlje ljudi ili životinja ili površinske i podzemne vode ili 
životnu sredinu u skladu sa članom 30. stav 2. ovog zakona. </p>
<p class="hide-change">
*Službeni glasnik RS, broj 17/2019</p>

<p class="clan">
XIV. PRELAZNE I ZAVRŠNE ODREDBE </p>

<p class="bold">
Rok za usklađivanje poslovanja </p>

<p class="clan">
Član 85.</p>

<p>
Proizvođač, distributer, uvoznik, korisnik i pružalac 
usluga dužni su da svoje poslovanje usklade sa odredbama ovog zakona u roku od 
tri godine od dana stupanja na snagu ovog zakona. </p>

<p class="bold">
Rešenja o izdavanju dozvole za stavljanje u promet pesticida </p>

<p class="clan">Član 86.</p>

<p>
Odredbe ovog zakona od čl. 11. do 25. primenjuju se u 
postupku produženja rešenja o izdavanju stalne ili privremene dozvole za stavljanje u 
promet gotovih pesticida, koja su izdata u skladu sa Zakonom o zaštiti bilja 
(„Službeni list SRJ”, br. 24/98 i 26/98 – ispravka i „Službeni glasnik RS”, broj 
101/05 – dr. zakon). </p>

<p>
Rešenja o izdavanju stalne dozvole za stavljanje u promet 
pesticida i rešenja o izdavanju privremene dozvole za stavljanje u promet pesticida 
koja su doneta na osnovu Zakona o zaštiti bilja („Službeni list SRJ”, br. 24/98 i 
26/98 – ispravka i „Službeni glasnik RS”, broj 101/05 – dr. zakon) važe do 
isteka roka važenja utvrđenog tim rešenjem. </p>

<p>
Na registraciju novih sredstava za zaštitu bilja primenjuju 
se odredbe čl. 47, 48, člana 50. st. 1, 2. i 4, člana 52. stav 1, člana 54. st. 
1. i 2, čl. 55, 56. i 57. Zakona o zaštiti bilja („Službeni list SRJ”, br. 24/98 
i 26/98 – ispravka i „Službeni glasnik RS”, broj 101/05 – dr. zakon) samo za 
pesticide.</p>

<p class="bold">
Obavljanje poslova od javnog interesa do raspisivanja 
konkursa </p>

<p class="clan">
Član 87.</p>

<p>
Pravno lice koje je na osnovu Zakona o zaštiti bilja 
(„Službeni list SRJ”, br. 24/98 i 26/98 – ispravka i „Službeni glasnik RS”, broj 
101/05 – dr. zakon) ovlašćeno za ispitivanje pesticida i kontrolu opreme i 
uređaja za primenu pesticida, obavljaće poslove za koje je ovlašćeno do okončanja 
konkursa za obavljanje poslova od javnog interesa, koji se sprovodi u skladu sa 
ovim zakonom.</p>

<p class="bold">
Primena podzakonskih propisa </p>

<p class="clan">
Član 88.</p>

<p>
Propisi koji se donose na osnovu ovlašćenja iz ovog zakona 
doneće se u roku od tri godine od dana stupanja na snagu ovog zakona. </p>

<p>
Do donošenja propisa iz stava 1. ovog člana primenjivaće se 
propisi koji su doneti na osnovu Zakona o zaštiti bilja („Službeni list SRJ”, br. 
24/98 i 26/98 – ispravka i „Službeni glasnik RS”, broj 101/05 – dr. zakon), osim 
odredbi tih propisa koje nisu u skladu sa ovim zakonom. </p>

<p class="bold">
Prestanak važenja ranijih zakona </p>

<p class="clan">
Član 89.</p>

<p>
Danom stupanja na snagu ovog zakona prestaju da važe 
odredbe Zakona o zaštiti bilja („Službeni list SRJ”, br. 24/98 i 26/98 – ispravka 
i „Službeni glasnik RS”, broj 101/05 – dr. zakon), kojima se uređuju pesticidi, 
osim odredbi iz člana 88. stav 3. ovog zakona. </p>

<p>
Danom stupanja na snagu ovog zakona prestaju da važe 
odredbe Pravilnika o liniji za proizvodnju pesticida („Službeni list SRJ”, broj 
68/01). </p>

<p class="bold">
Stupanje na snagu zakona </p>

<p class="clan">
Član 90.</p>

<p>
Ovaj zakon stupa na snagu osmog dana od dana objavljivanja 
u „Službenom glasniku Republike Srbije”, osim odredaba čl. 11. do 25. ovog 
zakona koje će se primenjivati počev od 31. decembra 2013. godine.</p>
<p class="bold">ODREDBE КOJE NISU UNETE U „PREČIŠĆEN TEКST“ ZAКONA</p>
<p class="italik">Zakon o izmenama i dopunama Zakona o sredstvima za zaštitu 
bilja: „Službeni glasnik RS“, broj 17/2019-18</p>
<p class="clan"><strong>Član 37.</strong></p>
<p class="Basic-Paragraph"><strong>Postupci koji su započeti po propisima koji 
su važili do dana stupanja na snagu ovog zakona okončaće se u skladu sa ovim 
zakonom.</strong></p>
<p class="clan"><strong>Član 38.</strong></p>
<p class="Basic-Paragraph"><strong>Pravno lice kome je na osnovu Zakona o 
sredstvima za zaštitu bilja („Službeni glasnik RS”, broj 41/09) putem konkursa 
ustupljeno obavljanje poslova od javnog interesa nastavlja da obavlja te poslove do 
isteka perioda na koji su mu poslovi ustupljeni.</strong></p>
<p class="clan"><strong>Član 39.</strong></p>
<p class="Basic-Paragraph"><strong>Rešenja o registraciji sredstava za zaštitu 
bilja koja su izdata do dana stupanja na snagu ovog zakona produžavaju se u skladu 
sa ovim zakonom.</strong></p>
<p class="Basic-Paragraph"><strong>Sredstva za zaštitu bilja registrovana na 
osnovu Zakona o zaštiti bilja („Službeni list SRJˮ, br. 24/98 i 26/98 – ispravka 
i „Službeni glasnik RS”, br. 101/05 – dr. zakon i 41/09 – dr. zakon) podležu 
obaveznom postupku utvrđivanja da li se aktivne supstance, odnosno osnovne 
supstance, koje ta sredstva za zaštitu bilja sadrže, značajno razlikuju u nivou 
čistoće i sadržaja i osobina nečistoća u poređenju sa sastavom aktivne supstance, 
odnosno osnovne supstance ustanovljene u dokumentaciji na osnovu koje je ta 
aktivna supstanca, odnosno osnovna supstanca upisana u Listu odobrenih supstanci 
(procena ekvivalentnosti).</strong></p>
<p class="clan"><strong>Član 40.</strong></p>
<p class="Basic-Paragraph"><strong>Podzakonski propisi za sprovođenje ovog zakona 
biće doneti u roku od godinu dana od dana stupanja na snagu ovog zakona.</strong></p>
<p class="clan"><strong>Član 41.</strong></p>
<p class="Basic-Paragraph"><strong>Danom stupanja na snagu ovog zakona prestaju 
da važe odredbe čl. 47, 48, člana 50. st. 1, 2. i 4, člana 52. stav 1, člana 54. 
st. 1. i 2. i čl. 55–57. Zakona o zaštiti bilja („Službeni list SRJ”, br. 24/98 i 
26/98 – ispravka i „Službeni glasnik RS”, br. 101/05 – dr. zakon i 41/09 – dr. 
zakon).</strong></p>
<p class="clan"><strong>Član 42.</strong></p>
<p class="Basic-Paragraph"><strong>Ovaj zakon stupa na snagu osmog dana od dana 
objavljivanja u „Službenom glasniku Republike Srbije”, osim odredaba člana 23. st. 
8–11. i člana 25. ovog zakona, koje se primenjuju od 1. januara 2022. godine.</strong></p>
<p>
&nbsp;</p>


