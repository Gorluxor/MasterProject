<meta http-equiv="content-type" content="text/html;charset=utf-8"><link href="http://www.pravno-informacioni-sistem.rs/SlGlasnikPortal/glasnik.css" rel="stylesheet" type="text/css">

<style type="text/css">
 p.MsoNormal
	{margin-top:0cm;
	margin-right:0cm;
	margin-bottom:0.667rem;
	margin-left:0cm;
	line-height:107%;
	font-size:0.917rem;
	font-family:"Calibri",sans-serif;
	}
</style>



<p class="redakcijskipreciscentekst">Redakcijski prečišćen tekst</p>

<p>&nbsp;</p>

<p>&nbsp;</p>
<p>&nbsp;</p>
<p class="odluka-zakon">PORODIČNI ZAКON</p>
<p class="centar">&nbsp;„Službeni glasnik RS”, br. 18 od 24. februara 2005,<span title="Zakon o parničnom postupku (Službeni glasnik RS, broj 72/2011)"> 72 od 28. septembra 2011 
-<font style="color:green"> dr. zakon</font></span>, 6 od 22. januara 2015.</p>
<p>&nbsp; &nbsp;</p>
<p class="clan">Prvi deo</p>
<p class="bold">OSNOVNE ODREDBE</p>
<p class="bold">Sadržina zakona</p>
<p class="clan">Član 1.</p>
<p>Ovim zakonom uređuju se: brak i odnosi u braku, odnosi u vanbračnoj 
zajednici, odnosi deteta i roditelja, usvojenje, hraniteljstvo, starateljstvo, 
izdržavanje, imovinski odnosi u porodici, zaštita od nasilja u porodici, postupci 
u vezi sa porodičnim odnosima i lično ime.</p>
<p class="bold">Porodica</p>
<p class="clan">Član 2.</p>
<p>(1) Porodica uživa posebnu zaštitu države.</p>
<p>(2) Svako ima pravo na poštovanje svog porodičnog života.</p>
<p class="bold">Brak</p>
<p class="clan">Član 3.</p>
<p>(1) Brak je zakonom uređena zajednica života žene i muškarca.</p>
<p>(2) Brak se može sklopiti samo na osnovu slobodnog pristanka budućih 
supružnika.</p>
<p>(3) Supružnici su ravnopravni.</p>
<p class="bold">Vanbračna zajednica</p>
<p class="clan">Član 4.</p>
<p>(1) Vanbračna zajednica je trajnija zajednica života žene i muškarca, između 
kojih nema bračnih smetnji (vanbračni partneri).</p>
<p>(2) Vanbračni partneri imaju prava i dužnosti supružnika pod uslovima 
određenim ovim zakonom.</p>
<p class="bold">Rađanje, majka i dete</p>
<p class="clan">Član 5.</p>
<p>(1) Žena slobodno odlučuje o rađanju.</p>
<p>(2) Majka i dete uživaju posebnu zaštitu države.</p>
<p class="bold">Dete</p>
<p class="clan">Član 6.</p>
<p>(1) Svako je dužan da se rukovodi najboljim interesom deteta u svim 
aktivnostima koje se tiču deteta.</p>
<p>(2) Država ima obavezu da preduzima sve potrebne mere za zaštitu deteta od 
zanemarivanja, od fizičkog, seksualnog i emocionalnog zlostavljanja te od svake 
vrste eksploatacije.</p>
<p>(3) Država ima obavezu da poštuje, štiti i unapređuje prava deteta.</p>
<p>(4) Dete rođeno van braka ima jednaka prava kao dete rođeno u braku.</p>
<p>(5) Usvojeno dete ima jednaka prava prema usvojiteljima kao dete prema 
roditeljima.</p>
<p>(6) Država je dužna da detetu bez roditeljskog staranja obezbedi zaštitu u 
porodičnoj sredini uvek kada je to moguće.</p>
<p class="bold">Roditelji</p>
<p class="clan">Član 7.</p>
<p>(1) Roditeljsko pravo pripada majci i ocu zajedno.</p>
<p>(2) Roditelji su ravnopravni u vršenju roditeljskog prava.</p>
<p>(3) Zabranjena je zloupotreba roditeljskog prava.</p>
<p>(4) Usvojitelji imaju pravni položaj roditelja.</p>

<p class="bold">Izdržavanje</p>

<p class="clan">Član 8.</p>
<p>(1) Izdržavanje je pravo i dužnost članova porodice određenih ovim zakonom.</p>
<p>(2) Odricanje od prava na izdržavanje nema pravnog dejstva.</p>

<p class="bold">Imovinski odnosi</p>

<p class="clan">Član 9.</p>
<p>Imovinski odnosi u porodici uređuju se zakonom, a mogu se uređivati i 
sporazumno, u skladu sa ovim zakonom.</p>

<p class="bold">Nasilje u porodici</p>

<p class="clan">Član 10.</p>
<p>(1) Zabranjeno je nasilje u porodici.</p>
<p>(2) Svako ima, u skladu sa zakonom, pravo na zaštitu od nasilja u porodici.</p>

<p class="bold">Punoletstvo i poslovna sposobnost</p>

<p class="clan">Član 11.</p>
<p>(1) Punoletstvo se stiče sa navršenom 18. godinom života.</p>
<p>(2) Potpuna poslovna sposobnost stiče se punoletstvom i sklapanjem braka pre 
punoletstva uz dozvolu suda.</p>
<p>(3) Sud može dozvoliti sticanje potpune poslovne sposobnosti maloletnom licu 
koje je navršilo 16. godinu života, a postalo je roditelj i dostiglo je telesnu i 
duševnu zrelost potrebnu za samostalno staranje o sopstvenoj ličnosti, pravima i 
interesima.</p>
<p>(4) O dozvoli iz st. 2. i 3. ovog člana sud odlučuje u vanparničnom postupku.</p>

<p class="bold">Organ starateljstva</p>

<p class="clan">Član 12.</p>
<p>(1) Poslove zaštite porodice, pomoći porodici i starateljstva, u smislu ovog 
zakona, vrši centar za socijalni rad (u daljem tekstu: organ starateljstva).</p>
<p>(2) Кada organ starateljstva u obavljanju poslova utvrđenih ovim zakonom rešava 
u upravnim stvarima, obavlja ove poslove kao poverene.</p>
<p>(3) Organizaciju rada organa starateljstva, standarde stručnog rada te sadržaj 
i način vođenja evidencije i dokumentacije propisuje ministar nadležan za 
porodičnu zaštitu.</p>

<p class="bold">Lično ime</p>

<p class="clan">Član 13.</p>
<p>(1) Svako ima pravo na lično ime.</p>
<p>(2) Pravo na lično ime stiče se rođenjem.</p>
<p>(3) Lično ime se može promeniti pod uslovima određenim ovim zakonom.</p>

<p class="bold">Nadzor</p>

<p class="clan">Član 14.</p>
<p>(1) Nadzor nad radom organa starateljstva vrši ministarstvo nadležno za 
porodičnu zaštitu.</p>
<p>(2) Nadzor nad stručnim radom organa starateljstva vrši ministarstvo nadležno 
za porodičnu zaštitu.</p>
<p>(3) Ministar nadležan za porodičnu zaštitu propisuje način vršenja nadzora nad 
stručnim radom organa starateljstva.</p>

<p class="clan">Drugi deo</p>

<p class="bold">BRAК</p>

<p class="clan">I. SКLAPANJE BRAКA</p>

<p class="bold">Različitost polova, izjava volje i nadležnost</p>

<p class="clan">Član 15.</p>
<p>Brak sklapaju dva lica različitog pola davanjem izjava volje pred matičarem.</p>

<p class="bold">Zajednica života</p>

<p class="clan">Član 16.</p>
<p>Brak se sklapa radi ostvarivanja zajednice života supružnika.</p>

<p class="bold">Smetnje za sklapanje braka</p>

<p class="italik">Bračnost</p>

<p class="clan">Član 17.</p>
<p>Brak ne može sklopiti lice koje je već u braku.</p>

<p class="italik">Nesposobnost za rasuđivanje</p>

<p class="clan">Član 18.</p>
<p>Brak ne može sklopiti lice koje je nesposobno za rasuđivanje.</p>

<p class="italik">Кrvno srodstvo</p>

<p class="clan">Član 19.</p>
<p>Brak ne mogu sklopiti krvni srodnici u pravoj liniji, a od srodnika u 
pobočnoj liniji brak ne mogu sklopiti: rođeni brat i sestra, brat i sestra po 
ocu ili majci, stric i sinovica, ujak i sestričina, tetka i bratanac, tetka i 
sestrić, deca rođene braće i sestara, te deca braće i sestara po ocu ili majci.</p>

<p class="italik">Adoptivno srodstvo</p>

<p class="clan">Član 20.</p>
<p>Srodstvo zasnovano usvojenjem (adoptivno srodstvo) predstavlja smetnju za 
sklapanje braka na isti način kao i krvno srodstvo.</p>

<p class="italik">Tazbinsko srodstvo</p>

<p class="clan">Član 21.</p>
<p>(1) Brak ne mogu sklopiti tazbinski srodnici u prvom stepenu prave linije: 
svekar i snaha, zet i tašta, očuh i pastorka te maćeha i pastorak.</p>
<p>(2) Sud može, iz opravdanih razloga, dozvoliti sklapanje braka između 
tazbinskih srodnika iz stava 1. ovog člana.</p>

<p class="italik">Starateljstvo</p>

<p class="clan">Član 22.</p>
<p>Brak ne mogu sklopiti staratelj i štićenik.</p>

<p class="italik">Maloletstvo</p>

<p class="clan">Član 23.</p>
<p>(1) Brak ne može sklopiti lice koje nije navršilo 18. godinu života.</p>
<p>(2) Sud može, iz opravdanih razloga, dozvoliti sklapanje braka maloletnom licu 
koje je navršilo 16. godinu života, a dostiglo je telesnu i duševnu zrelost 
potrebnu za vršenje prava i dužnosti u braku.</p>

<p class="italik">Sloboda volje</p>

<p class="clan">Član 24.</p>
<p>Brak ne može sklopiti lice čija volja nije slobodna.</p>

<p class="clan">II. DEJSTVA BRAКA</p>

<p class="bold">Zajednica života, poštovanje i pomaganje</p>

<p class="clan">Član 25.</p>
<p>Supružnici su dužni da vode zajednički život te da se uzajamno poštuju i 
pomažu.</p>

<p class="bold">Izbor rada i zanimanja</p>

<p class="clan">Član 26.</p>
<p>Supružnici su nezavisni u izboru rada i zanimanja.</p>

<p class="bold">Mesto stanovanja i zajedničko domaćinstvo</p>

<p class="clan">Član 27.</p>
<p>Supružnici sporazumno određuju mesto stanovanja i odlučuju o vođenju 
zajedničkog domaćinstva.</p>

<p class="bold">Izdržavanje</p>

<p class="clan">Član 28.</p>
<p>Supružnici su dužni da se uzajamno izdržavaju pod uslovima određenim ovim 
zakonom.</p>

<p class="bold">Imovinski odnosi</p>

<p class="clan">Član 29.</p>
<p>(1) Imovina supružnika može biti zajednička i posebna imovina.</p>
<p>(2) Supružnici mogu, pod uslovima određenim ovim zakonom, svoje imovinske 
odnose urediti bračnim ugovorom.</p>

<p class="clan">III. PRESTANAК BRAКA</p>

<p class="bold">Načini prestanka braka</p>

<p class="clan">Član 30.</p>
<p>(1) Brak prestaje smrću supružnika, poništenjem i razvodom.</p>
<p>(2) Brak prestaje poništenjem i razvodom na dan pravnosnažnosti presude o 
poništenju odnosno razvodu.</p>
<p>(3) Brak prestaje poništenjem ako je ništav ili rušljiv, u skladu sa ovim 
zakonom.</p>

<p class="bold">Ništavost braka</p>

<p class="italik">Različitost polova, izjava volje i nadležnost</p>

<p class="clan">Član 31.</p>
<p>Brak je ništav ako su ga sklopila dva lica istog pola, ako izjave volje 
supružnika nisu bile potvrdne ili ako brak nije sklopljen pred matičarem.</p>

<p class="italik">Zajednica života</p>

<p class="clan">Član 32.</p>
<p>(1) Brak je ništav ako nije sklopljen radi ostvarivanja zajednice života 
supružnika.</p>
<p>(2) Brak između lica iz stava 1. ovog člana neće se poništiti ako je 
zajednica života supružnika naknadno uspostavljena.</p>

<p class="italik">Bračnost</p>

<p class="clan">Član 33.</p>
<p>(1) Brak je ništav ako je sklopljen za vreme trajanja ranijeg braka jednog 
supružnika.</p>
<p>(2) Novi brak neće se poništiti ako je raniji brak u međuvremenu prestao.</p>

<p class="italik">Nesposobnost za rasuđivanje</p>

<p class="clan">Član 34.</p>
<p>(1) Brak je ništav ako ga je sklopilo lice nesposobno za rasuđivanje.</p>
<p>(2) Ako lice iz stava 1. ovog člana naknadno postane sposobno za rasuđivanje, 
brak je rušljiv.</p>

<p class="italik">Srodstvo</p>

<p class="clan">Član 35.</p>
<p>(1) Brak je ništav ako su ga međusobno sklopili krvni, adoptivni ili 
tazbinski srodnici između kojih nije dozvoljeno sklapanje braka.</p>
<p>(2) Brak između tazbinskih srodnika iz stava 1. ovog člana ne mora se 
poništiti ako postoje opravdani razlozi.</p>

<p class="italik">Starateljstvo</p>

<p class="clan">Član 36.</p>
<p>Brak je ništav ako su ga međusobno sklopili staratelj i štićenik.</p>

<p class="bold">Rušljivost braka</p>

<p class="italik">Maloletstvo</p>

<p class="clan">Član 37.</p>
<p>(1) Brak je rušljiv ako ga je sklopilo maloletno lice bez dozvole suda.</p>
<p>(2) Brak maloletnika ne mora se poništiti ako se zadovolje uslovi iz člana 23. 
stav 2. ovog zakona.</p>

<p class="italik">Prinuda</p>

<p class="clan">Član 38.</p>
<p>(1) Brak je rušljiv ako je na njegovo sklapanje supružnik pristao pod prinudom.</p>
<p>(2) Prinuda postoji kada je drugi supružnik ili neko treći silom ili pretnjom 
izazvao opravdan strah kod supružnika i kada je on zbog toga pristao na sklapanje 
braka.</p>
<p>(3) Strah se smatra opravdanim kada se iz okolnosti vidi da je ugrožen život, 
telo ili drugo značajno dobro jednog ili drugog supružnika odnosno trećeg lica.</p>

<p class="italik">Zabluda</p>

<p class="clan">Član 39.</p>
<p>(1) Brak je rušljiv kada je na njegovo sklapanje supružnik pristao u zabludi o 
ličnosti drugog supružnika ili o nekoj njegovoj bitnoj osobini.</p>
<p>(2) Zabluda o ličnosti postoji kada je supružnik mislio da sklapa brak sa 
jednim licem, a sklopio je brak sa drugim licem (zabluda o fizičkoj ličnosti), 
odnosno kada je sklopio brak sa licem sa kojim je želeo, ali to lice nije ono za 
koje se izdavalo (zabluda o građanskoj ličnosti), a supružnik koji je u zabludi 
ne bi sklopio brak da je za to znao.</p>
<p>(3) Zabluda o nekoj bitnoj osobini postoji kada se radi o takvoj osobini zbog 
koje supružnik koji je u zabludi ne bi sklopio brak da je za nju znao.</p>

<p class="bold">Razvod braka</p>

<p class="italik">Sporazum o razvodu</p>

<p class="clan">Član 40.</p>
<p>(1) Supružnici imaju pravo na razvod braka ako zaključe pismeni sporazum o 
razvodu.</p>
<p>(2) Sporazum o razvodu obavezno sadrži i pismeni sporazum o vršenju 
roditeljskog prava i pismeni sporazum o deobi zajedničke imovine.</p>
<p>(3) Sporazum o vršenju roditeljskog prava može imati oblik sporazuma o 
zajedničkom vršenju roditeljskog prava ili sporazuma o samostalnom vršenju 
roditeljskog prava.</p>

<p class="italik">Razvod po tužbi</p>

<p class="clan">Član 41.</p>
<p>Svaki supružnik ima pravo na razvod braka ako su bračni odnosi ozbiljno i 
trajno poremećeni ili ako se objektivno ne može ostvarivati zajednica života 
supružnika.</p>

<p class="clan">Treći deo</p>

<p class="bold">ODNOSI DETETA I RODITELJA</p>

<p class="clan">I. PORODIČNI STATUS DETETA</p>

<p class="bold">1. Materinstvo i očinstvo</p>

<p class="italik">Materinstvo</p>

<p class="clan">Član 42.</p>
<p>Majka deteta jeste žena koja ga je rodila.</p>

<p class="italik">Utvrđivanje materinstva sudskom odlukom</p>

<p class="clan">Član 43.</p>
<p>(1) Ako žena koja je rodila dete nije upisana u matičnu knjigu rođenih kao 
majka deteta, njeno materinstvo može biti utvrđeno pravnosnažnom sudskom 
presudom.</p>
<p>(2) Pravo na utvrđivanje materinstva imaju dete i žena koja tvrdi da je majka 
deteta.</p>

<p class="italik">Osporavanje materinstva</p>

<p class="clan">Član 44.</p>
<p>(1) Materinstvo žene koja je upisana u matičnu knjigu rođenih kao majka deteta 
– može biti osporeno.</p>
<p>(2) Pravo na osporavanje materinstva imaju: dete, žena koja je upisana u 
matičnu knjigu rođenih kao majka deteta, žena koja tvrdi da je majka ako istom 
tužbom traži i utvrđivanje svog materinstva, te muškarac koji se po ovom zakonu 
smatra ocem deteta.</p>
<p>(3) Nije dopušteno osporavanje materinstva utvrđenog pravnosnažnom sudskom 
presudom.</p>
<p>(4) Nije dopušteno osporavanje materinstva posle usvojenja deteta.</p>
<p>(5) Nije dopušteno osporavanje materinstva posle smrti deteta.</p>

<p class="italik">Očinstvo</p>

<p class="clan">Član 45.</p>
<p>(1) Ocem deteta koje je rođeno u braku smatra se muž majke deteta.</p>
<p>(2) Ocem deteta koje je rođeno u roku od 300 dana od dana prestanka braka 
smatra se muž majke deteta iz tog braka ako je brak prestao smrću muža i ako 
majka nije sklopila novi brak u tom roku.</p>
<p>(3) Ocem deteta koje je rođeno u novom braku smatra se muž majke deteta iz 
tog braka.</p>
<p>(4) Ocem deteta koje je rođeno van braka smatra se muškarac čije je očinstvo 
utvrđeno priznanjem, odnosno čije je očinstvo utvrđeno pravnosnažnom sudskom 
presudom.</p>

<p class="italik">Кo može da prizna očinstvo</p>

<p class="clan">Član 46.</p>
<p>Očinstvo može da prizna muškarac koji je navršio 16. godinu života i koji je 
sposoban za rasuđivanje.</p>

<p class="italik">Кada se može priznati očinstvo</p>

<p class="clan">Član 47.</p>
<p>(1) Očinstvo se može priznati samo ako je dete živo u trenutku priznanja.</p>
<p>(2) Izuzetno, priznanje očinstva proizvodi dejstvo iako je dato pre rođenja 
deteta, ako se dete živo rodi.</p>

<p class="italik">Saglasnost majke</p>

<p class="clan">Član 48.</p>
<p>(1) Sa priznanjem očinstva mora da se saglasi majka ako je navršila 16. godinu 
života i ako je sposobna za rasuđivanje.</p>
<p>(2) Ako majka ne može dati saglasnost, dovoljna je saglasnost deteta, pod 
uslovom da je saglasnost data u skladu sa članom 49. stav 1. ovog zakona.</p>

<p class="italik">Saglasnost deteta</p>

<p class="clan">Član 49.</p>
<p>(1) Sa priznanjem očinstva mora da se saglasi dete ako je navršilo 16. godinu 
života i ako je sposobno za rasuđivanje.</p>
<p>(2) Ako dete ne može dati saglasnost, dovoljna je saglasnost majke.</p>

<p class="italik">Saglasnost staratelja deteta</p>

<p class="clan">Član 50.</p>
<p>Ako ni majka ni dete ne mogu dati saglasnost, saglasnost sa priznanjem 
očinstva daje staratelj deteta uz prethodnu saglasnost organa starateljstva.</p>

<p class="italik">Кako se može priznati očinstvo</p>

<p class="clan">Član 51.</p>
<p class="v2-clan-left-1">(1) Izjava o priznanju očinstva može se dati pred 
matičarem, organom starateljstva, sudom ili javnim beležnikom.</p>
<p>(2) Izjava o priznanju očinstva može se dati i u testamentu.</p>
<p class="hide-change">*Službeni glasnik RS, broj 6/2015</p>

<p class="italik">Opozivanje priznanja</p>

<p class="clan">Član 52.</p>
<p>Ni izjava o priznanju očinstva, ni izjava o saglasnosti sa priznanjem očinstva 
– ne može se opozvati.</p>

<p class="italik">Ništavost priznanja</p>

<p class="clan">Član 53.</p>
<p>Ništave su i izjava o priznanju očinstva, i izjava o saglasnosti sa priznanjem 
očinstva, ako nisu bili ispunjeni uslovi za njihovu punovažnost predviđeni ovim 
zakonom.</p>

<p class="italik">Rušljivost priznanja</p>

<p class="clan">Član 54.</p>
<p>Rušljive su i izjava o priznanju očinstva, i izjava o saglasnosti sa priznanjem 
očinstva, ako su date pod prinudom ili u zabludi.</p>

<p class="italik">Utvrđivanje očinstva sudskom odlukom</p>

<p class="clan">Član 55.</p>
<p>(1) Ako očinstvo nije utvrđeno priznanjem, može biti utvrđeno pravnosnažnom 
sudskom presudom.</p>
<p>(2) Pravo na utvrđivanje očinstva imaju: dete, majka i muškarac koji tvrdi da 
je otac deteta.</p>

<p class="italik">Osporavanje očinstva</p>

<p class="clan">Član 56.</p>
<p>(1) Očinstvo muškarca koji je upisan u matičnu knjigu rođenih kao otac deteta 
– može biti osporeno.</p>
<p>(2) Pravo na osporavanje očinstva imaju: dete, majka, muž majke i muškarac 
koji tvrdi da je otac deteta ako istom tužbom traži i utvrđivanje svog očinstva.</p>
<p>(3) Nije dopušteno osporavanje očinstva utvrđenog pravnosnažnom sudskom 
presudom.</p>
<p>(4) Nije dopušteno osporavanje očinstva utvrđenog priznanjem onim licima koja 
su se saglasila sa priznanjem očinstva.</p>
<p>(5) Nije dopušteno osporavanje očinstva posle usvojenja deteta.</p>
<p>(6) Nije dopušteno osporavanje očinstva posle smrti deteta.</p>

<p class="bold">2. Materinstvo i očinstvo u slučaju začeća uz biomedicinsku pomoć</p>

<p class="italik">Materinstvo</p>

<p class="clan">Član 57.</p>
<p>(1) Majka deteta začetog uz biomedicinsku pomoć jeste žena koja ga je rodila.</p>
<p>(2) Ako je dete začeto uz biomedicinsku pomoć darovanom jajnom ćelijom, 
materinstvo žene koja je darovala jajnu ćeliju ne može se utvrđivati.</p>

<p class="italik">Očinstvo</p>

<p class="clan">Član 58.</p>
<p>(1) Ocem deteta koje je začeto uz biomedicinsku pomoć smatra se muž majke, 
pod uslovom da je za postupak biomedicinski potpomognutog oplođenja dao pismeni 
pristanak.</p>
<p>(2) Ocem deteta koje je začeto uz biomedicinsku pomoć smatra se i vanbračni 
partner majke, pod uslovom da je za postupak biomedicinski potpomognutog 
oplođenja dao pismeni pristanak.</p>
<p>(3) Očinstvo muškarca koji se smatra ocem deteta u smislu st. 1. i 2. ovog 
člana ne može se osporavati.</p>
<p>(4) Muškarac koji se smatra ocem deteta u smislu st. 1. i 2. ovog člana ima 
pravo na osporavanje očinstva samo ako dete nije začeto postupkom biomedicinski 
potpomognutog oplođenja.</p>
<p>(5) Ako je dete začeto uz biomedicinsku pomoć darovanim semenim ćelijama, 
očinstvo muškarca koji je darovao semene ćelije ne može se utvrđivati.</p>

<p class="clan">II. DETE POD RODITELJSКIM STARANJEM</p>

<p class="bold">1. Prava deteta</p>

<p class="italik">Poreklo</p>

<p class="clan">Član 59.</p>
<p>(1) Dete, bez obzira na uzrast, ima pravo da zna ko su mu roditelji.</p>
<p>(2) Pravo deteta da zna ko su mu roditelji može biti ograničeno samo ovim 
zakonom.</p>
<p>(3) Dete koje je navršilo 15. godinu života i koje je sposobno za rasuđivanje 
može izvršiti uvid u matičnu knjigu rođenih i u drugu dokumentaciju koja se 
odnosi na njegovo poreklo.</p>

<p class="italik">Život sa roditeljima</p>

<p class="clan">Član 60.</p>
<p>(1) Dete ima pravo da živi sa roditeljima i pravo da se roditelji o njemu 
staraju pre svih drugih.</p>
<p>(2) Pravo deteta da živi sa roditeljima može biti ograničeno samo sudskom 
odlukom kada je to u najboljem interesu deteta.</p>
<p>(3) Sud može doneti odluku o odvajanju deteta od roditelja ako postoje razlozi 
da se roditelj potpuno ili delimično liši roditeljskog prava ili u slučaju nasilja 
u porodici.</p>
<p>(4) Dete koje je navršilo 15. godinu života i koje je sposobno za rasuđivanje 
može odlučiti sa kojim će roditeljem živeti.</p>

<p class="italik">Lični odnosi</p>

<p class="clan">Član 61.</p>
<p>(1) Dete ima pravo da održava lične odnose sa roditeljem sa kojim ne živi.</p>
<p>(2) Pravo deteta da održava lične odnose sa roditeljem sa kojim ne živi može 
biti ograničeno samo sudskom odlukom kada je to u najboljem interesu deteta.</p>
<p>(3) Sud može doneti odluku o ograničavanju prava deteta da održava lične 
odnose sa roditeljem sa kojim ne živi ako postoje razlozi da se taj roditelj 
potpuno ili delimično liši roditeljskog prava ili u slučaju nasilja u porodici.</p>
<p>(4) Dete koje je navršilo 15. godinu života i koje je sposobno za rasuđivanje 
može odlučiti o održavanju ličnih odnosa sa roditeljem sa kojim ne živi.</p>
<p>(5) Dete ima pravo da održava lične odnose i sa srodnicima i drugim licima sa 
kojima ga vezuje posebna bliskost ako ovo pravo nije ograničeno sudskom odlukom.</p>

<p class="italik">Razvoj deteta</p>

<p class="clan">Član 62.</p>
<p>(1) Dete ima pravo na obezbeđenje najboljih mogućih životnih i zdravstvenih 
uslova za svoj pravilan i potpun razvoj.</p>
<p>(2) Dete koje je navršilo 15. godinu života i koje je sposobno za rasuđivanje 
može dati pristanak za preduzimanje medicinskog zahvata.</p>

<p class="italik">Obrazovanje deteta</p>

<p class="clan">Član 63.</p>
<p>(1) Dete ima pravo na obrazovanje u skladu sa svojim sposobnostima, željama i 
sklonostima.</p>
<p>(2) Dete koje je navršilo 15. godinu života i koje je sposobno za rasuđivanje 
može odlučiti koju će srednju školu pohađati.</p>

<p class="italik">Poslovna sposobnost deteta</p>

<p class="clan">Član 64.</p>
<p>(1) Dete koje nije navršilo 14. godinu života (mlađi maloletnik) može 
preduzimati pravne poslove kojima pribavlja isključivo prava, pravne poslove 
kojima ne stiče ni prava ni obaveze i pravne poslove malog značaja.</p>
<p>(2) Dete koje je navršilo 14. godinu života (stariji maloletnik) može 
preduzimati, pored pravnih poslova iz stava 1. ovog člana, i sve ostale pravne 
poslove uz prethodnu ili naknadnu saglasnost roditelja, odnosno saglasnost organa 
starateljstva za pravne poslove iz člana 193. stav 3. ovog zakona.</p>
<p>(3) Dete koje je navršilo 15. godinu života može preduzimati pravne poslove 
kojima upravlja i raspolaže svojom zaradom ili imovinom koju je steklo sopstvenim 
radom.</p>
<p>(4) Dete može preduzimati i druge pravne poslove kada je to predviđeno 
zakonom.</p>

<p class="italik">Mišljenje deteta</p>

<p class="clan">Član 65.</p>
<p>(1) Dete koje je sposobno da formira svoje mišljenje ima pravo slobodnog 
izražavanja tog mišljenja.</p>
<p>(2) Dete ima pravo da blagovremeno dobije sva obaveštenja koja su mu potrebna 
za formiranje svog mišljenja.</p>
<p>(3) Mišljenju deteta mora se posvetiti dužna pažnja u svim pitanjima koja ga se 
tiču i u svim postupcima u kojima se odlučuje o njegovim pravima, a u skladu sa 
godinama i zrelošću deteta.</p>
<p>(4) Dete koje je navršilo 10. godinu života može slobodno i neposredno 
izraziti svoje mišljenje u svakom sudskom i upravnom postupku u kome se odlučuje o 
njegovim pravima.</p>
<p>(5) Dete koje je navršilo 10. godinu života može se samo, odnosno preko nekog 
drugog lica ili ustanove, obratiti sudu ili organu uprave i zatražiti pomoć u 
ostvarivanju svog prava na slobodno izražavanje mišljenja.</p>
<p>(6) Sud i organ uprave utvrđuju mišljenje deteta u saradnji sa školskim 
psihologom odnosno organom starateljstva, porodičnim savetovalištem ili drugom 
ustanovom specijalizovanom za posredovanje u porodičnim odnosima, a u prisustvu 
lica koje dete samo izabere.</p>

<p class="italik">Dužnosti deteta</p>

<p class="clan">Član 66.</p>
<p>(1) Dete je dužno da roditeljima pomaže u skladu sa svojim godinama i 
zrelošću.</p>
<p>(2) Dete koje stiče zaradu ili ima prihode od imovine dužno je da delimično 
podmiruje potrebe svog izdržavanja, odnosno izdržavanja roditelja i maloletnog 
brata odnosno sestre, pod uslovima određenim ovim zakonom.</p>

<p class="bold">2. Roditeljsko pravo</p>

<p class="italik">Smisao roditeljskog prava</p>

<p class="clan">Član 67.</p>
<p>Roditeljsko pravo izvedeno je iz dužnosti roditelja i postoji samo u meri koja 
je potrebna za zaštitu ličnosti, prava i interesa deteta.</p>

<p class="bold">Sadržina roditeljskog prava</p>

<p class="italik">Staranje o detetu</p>

<p class="clan">Član 68.</p>
<p>(1) Roditelji imaju pravo i dužnost da se staraju o detetu.</p>
<p>(2) Staranje o detetu obuhvata: čuvanje, podizanje, vaspitavanje, obrazovanje, 
zastupanje, izdržavanje te upravljanje i raspolaganje imovinom deteta.</p>
<p>(3) Roditelji imaju pravo da dobiju sva obaveštenja o detetu od obrazovnih i 
zdravstvenih ustanova.</p>

<p class="italik">Čuvanje i podizanje deteta</p>

<p class="clan">Član 69.</p>
<p>(1) Roditelji imaju pravo i dužnost da čuvaju i podižu dete tako što će se oni 
lično starati o njegovom životu i zdravlju.</p>
<p>(2) Roditelji ne smeju podvrgavati dete ponižavajućim postupcima i kaznama 
koje vređaju ljudsko dostojanstvo deteta i dužni su da dete štite od takvih 
postupaka drugih lica.</p>
<p>(3) Roditelji ne smeju ostavljati bez nadzora dete predškolskog uzrasta.</p>
<p>(4) Roditelji mogu privremeno poveriti dete drugom licu samo ako to lice 
ispunjava uslove za staratelja.</p>

<p class="italik">Vaspitavanje deteta</p>

<p class="clan">Član 70.</p>
<p>Roditelji imaju pravo i dužnost da sa detetom razvijaju odnos zasnovan na 
ljubavi, poverenju i uzajamnom poštovanju, te da dete usmeravaju ka usvajanju i 
poštovanju vrednosti emocionalnog, etičkog i nacionalnog identiteta svoje 
porodice i društva.</p>

<p class="italik">Obrazovanje deteta</p>

<p class="clan">Član 71.</p>
<p>(1) Roditelji imaju dužnost da obezbede osnovno školovanje detetu, a o daljem 
obrazovanju deteta dužni su da se staraju prema svojim mogućnostima.</p>
<p>(2) Roditelji imaju pravo da detetu obezbede obrazovanje koje je u skladu sa 
njihovim verskim i etičkim uverenjima.</p>

<p class="italik">Zastupanje deteta</p>

<p class="clan">Član 72.</p>
<p>(1) Roditelji imaju pravo i dužnost da zastupaju dete u svim pravnim poslovima 
i u svim postupcima izvan granica poslovne i procesne sposobnosti deteta 
(zakonsko zastupanje).</p>
<p>(2) Roditelji imaju pravo i dužnost da zastupaju dete u svim pravnim poslovima 
i u svim postupcima u granicama poslovne i procesne sposobnosti deteta, osim ako 
nije drugačije određeno zakonom (voljno zastupanje).</p>
<p>(3) Roditelji imaju pravo da preduzimaju pravne poslove kojima upravljaju i 
raspolažu prihodom koji je steklo dete mlađe od 15 godina.</p>

<p class="italik">Izdržavanje deteta</p>

<p class="clan">Član 73.</p>
<p>Roditelji imaju pravo i dužnost da izdržavaju dete pod uslovima određenim ovim 
zakonom.</p>

<p class="italik">Upravljanje i raspolaganje imovinom deteta</p>

<p class="clan">Član 74.</p>
<p>Roditelji imaju pravo i dužnost da upravljaju i raspolažu imovinom deteta pod 
uslovima određenim ovim zakonom.</p>

<p class="bold">Vršenje roditeljskog prava</p>

<p class="italik">Zajedničko vršenje roditeljskog prava</p>

<p class="clan">Član 75.</p>
<p>(1) Roditelji roditeljsko pravo vrše zajednički i sporazumno kada vode 
zajednički život.</p>
<p>(2) Roditelji roditeljsko pravo vrše zajednički i sporazumno i kada ne vode 
zajednički život ako zaključe sporazum o zajedničkom vršenju roditeljskog prava i 
ako sud proceni da je taj sporazum u najboljem interesu deteta.</p>

<p class="italik">Sporazum o zajedničkom vršenju roditeljskog prava</p>

<p class="clan">Član 76.</p>
<p>(1) Sporazumom o zajedničkom vršenju roditeljskog prava roditelji deteta pismeno 
se saglašavaju da će roditeljska prava i dužnosti obavljati zajednički, međusobnim 
sporazumevanjem, koje mora biti u najboljem interesu deteta.</p>
<p>(2) Sastavni deo sporazuma o zajedničkom vršenju roditeljskog prava jeste i 
sporazum o tome šta će se smatrati prebivalištem deteta.</p>

<p class="italik">Samostalno vršenje roditeljskog prava</p>

<p class="clan">Član 77.</p>
<p>(1) Jedan roditelj sam vrši roditeljsko pravo kada je drugi roditelj nepoznat, 
ili je umro, ili je potpuno lišen roditeljskog prava odnosno poslovne 
sposobnosti.</p>
<p>(2) Jedan roditelj sam vrši roditeljsko pravo kada samo on živi sa detetom, a 
sud još nije doneo odluku o vršenju roditeljskog prava.</p>
<p>(3) Jedan roditelj sam vrši roditeljsko pravo na osnovu odluke suda kada 
roditelji ne vode zajednički život, a nisu zaključili sporazum o vršenju 
roditeljskog prava.</p>
<p>(4) Jedan roditelj sam vrši roditeljsko pravo na osnovu odluke suda kada 
roditelji ne vode zajednički život, a zaključili su sporazum o zajedničkom ili 
samostalnom vršenju roditeljskog prava, ali sud proceni da taj sporazum nije u 
najboljem interesu deteta.</p>
<p>(5) Jedan roditelj sam vrši roditeljsko pravo na osnovu odluke suda kada 
roditelji ne vode zajednički život ako zaključe sporazum o samostalnom vršenju 
roditeljskog prava i ako sud proceni da je taj sporazum u najboljem interesu 
deteta.</p>

<p class="italik">Sporazum o samostalnom vršenju roditeljskog prava</p>

<p class="clan">Član 78.</p>
<p>(1) Sporazum o samostalnom vršenju roditeljskog prava obuhvata sporazum 
roditelja o poveravanju zajedničkog deteta jednom roditelju, sporazum o visini 
doprinosa za izdržavanje deteta od drugog roditelja i sporazum o načinu održavanja 
ličnih odnosa deteta sa drugim roditeljem.</p>
<p>(2) Sporazumom o samostalnom vršenju roditeljskog prava prenosi se vršenje 
roditeljskog prava na onog roditelja kome je dete povereno.</p>
<p>(3) Roditelj koji ne vrši roditeljsko pravo ima pravo i dužnost da izdržava 
dete, da sa detetom održava lične odnose i da o pitanjima koja bitno utiču na 
život deteta odlučuje zajednički i sporazumno sa roditeljem koji vrši roditeljsko 
pravo.</p>
<p>(4) Pitanjima koja bitno utiču na život deteta, u smislu ovog zakona, smatraju 
se naročito: obrazovanje deteta, preduzimanje većih medicinskih zahvata nad 
detetom, promena prebivališta deteta i raspolaganje imovinom deteta velike 
vrednosti.</p>

<p class="bold">Nadzor nad vršenjem roditeljskog prava</p>

<p class="italik">Preventivni nadzor</p>

<p class="clan">Član 79.</p>
<p>Preventivni nadzor nad vršenjem roditeljskog prava obavlja organ starateljstva 
kada donosi odluke kojima omogućava roditeljima da vrše roditeljsko pravo, a koje 
su mu stavljene u nadležnost ovim zakonom.</p>

<p class="italik">Кorektivni nadzor</p>

<p class="clan">Član 80.</p>
<p>(1) Кorektivni nadzor nad vršenjem roditeljskog prava obavlja organ starateljstva 
kada donosi odluke kojima ispravlja roditelje u vršenju roditeljskog prava.</p>
<p>(2) U obavljanju korektivnog nadzora organ starateljstva donosi odluke kojima:</p>
<p>1. upozorava roditelje na nedostatke u vršenju roditeljskog prava;</p>
<p>2. upućuje roditelje na razgovor u porodično savetovalište ili u ustanovu 
specijalizovanu za posredovanje u porodičnim odnosima;</p>
<p>3. zahteva od roditelja da polože račun o upravljanju imovinom deteta.</p>
<p>(3) U obavljanju korektivnog nadzora organ starateljstva pokreće i sudske 
postupke u skladu sa zakonom.</p>

<p class="bold">Lišenje roditeljskog prava</p>

<p class="italik">Potpuno lišenje roditeljskog prava</p>

<p class="clan">Član 81.</p>
<p>(1) Roditelj koji zloupotrebljava prava ili grubo zanemaruje dužnosti iz 
sadržine roditeljskog prava može biti potpuno lišen roditeljskog prava.</p>
<p>(2) Roditelj zloupotrebljava prava iz sadržine roditeljskog prava:</p>
<p>1. ako fizički, seksualno ili emocionalno zlostavlja dete;</p>
<p>2. ako izrabljuje dete sileći ga na preterani rad, ili na rad koji ugrožava 
moral, zdravlje ili obrazovanje deteta, odnosno na rad koji je zabranjen zakonom;</p>
<p>3. ako podstiče dete na vršenje krivičnih dela;</p>
<p>4. ako navikava dete na odavanje rđavim sklonostima;</p>
<p>5. ako na drugi način zloupotrebljava prava iz sadržine roditeljskog prava.</p>
<p>(3) Roditelj grubo zanemaruje dužnosti iz sadržine roditeljskog prava:</p>
<p>1. ako je napustio dete;</p>
<p>2. ako se uopšte ne stara o detetu sa kojim živi;</p>
<p>3. ako izbegava da izdržava dete ili da održava lične odnose sa detetom sa 
kojim ne živi, odnosno ako sprečava održavanje ličnih odnosa deteta i roditelja sa 
kojim dete ne živi;</p>
<p>4. ako s namerom i neopravdano izbegava da stvori uslove za zajednički život 
sa detetom koje se nalazi u ustanovi socijalne zaštite za smeštaj korisnika;</p>
<p>5. ako na drugi način grubo zanemaruje dužnosti iz sadržine roditeljskog 
prava.</p>
<p>(4) Sudska odluka o potpunom lišenju roditeljskog prava lišava roditelja svih 
prava i dužnosti iz sadržine roditeljskog prava, osim dužnosti da izdržava dete.</p>
<p>(5) Sudskom odlukom o potpunom lišenju roditeljskog prava može biti određena 
jedna ili više mera zaštite deteta od nasilja u porodici.</p>

<p class="italik">Delimično lišenje roditeljskog prava</p>

<p class="clan">Član 82.</p>
<p>(1) Roditelj koji nesavesno vrši prava ili dužnosti iz sadržine roditeljskog 
prava može biti delimično lišen roditeljskog prava.</p>
<p>(2) Sudska odluka o delimičnom lišenju roditeljskog prava može lišiti roditelja 
jednog ili više prava i dužnosti iz sadržine roditeljskog prava, osim dužnosti da 
izdržava dete.</p>
<p>(3) Roditelj koji vrši roditeljsko pravo može biti lišen prava i dužnosti na 
čuvanje, podizanje, vaspitavanje, obrazovanje i zastupanje deteta, te na upravljanje i 
raspolaganje imovinom deteta.</p>
<p>(4) Roditelj koji ne vrši roditeljsko pravo može biti lišen prava na održavanje 
ličnih odnosa sa detetom i prava da odlučuje o pitanjima koja bitno utiču na 
život deteta.</p>
<p>(5) Sudskom odlukom o delimičnom lišenju roditeljskog prava može biti određena 
jedna ili više mera zaštite deteta od nasilja u porodici.</p>

<p class="italik">Vraćanje roditeljskog prava</p>

<p class="clan">Član 83.</p>
<p>Roditelju se može vratiti roditeljsko pravo kada prestanu razlozi zbog kojih je 
bio potpuno ili delimično lišen roditeljskog prava.</p>

<p class="bold">Prestanak roditeljskog prava</p>

<p class="italik">Кada roditeljsko pravo prestaje</p>

<p class="clan">Član 84.</p>
<p>(1) Roditeljsko pravo prestaje:</p>
<p>1. kada dete navrši 18. godinu života;</p>
<p>2. kada dete stekne potpunu poslovnu sposobnost pre punoletstva;</p>
<p>3. kada dete bude usvojeno;</p>
<p>4. kada roditelj bude potpuno lišen roditeljskog prava;</p>
<p>5. kada umru dete ili roditelj.</p>
<p>(2) Roditeljsko pravo ne prestaje roditelju kada njegovo dete usvoji njegov 
supružnik.</p>

<p class="bold">Produženje roditeljskog prava</p>

<p class="italik">Кada se roditeljsko pravo produžava</p>

<p class="clan">Član 85.</p>
<p>Roditeljsko pravo se može produžiti i posle punoletstva deteta ako je dete 
zbog bolesti ili smetnji u psiho-fizičkom razvoju nesposobno da se samo stara o 
sebi i o zaštiti svojih prava odnosno interesa ili ako svojim postupcima 
ugrožava sopstvena prava i interese.</p>

<p class="italik">Кada prestaje produženo roditeljsko pravo</p>

<p class="clan">Član 86.</p>
<p>Produženo roditeljsko pravo može da prestane kada prestanu razlozi zbog kojih 
je roditeljsko pravo bilo produženo.</p>

<p class="italik">Upisivanje sudske odluke u javne registre</p>

<p class="clan">Član 87.</p>
<p>(1) Pravnosnažna sudska odluka o lišenju i vraćanju roditeljskog prava, kao i 
odluka o produženju i prestanku produženog roditeljskog prava, upisuje se u 
matičnu knjigu rođenih.</p>
<p>(2) Ako dete ima nepokretnosti, odluka iz stava 1. ovog člana upisuje se i u 
javni registar prava na nepokretnostima.</p>

<p class="clan">Četvrti deo</p>

<p class="bold">USVOJENJE</p>

<p class="clan">I. ZASNIVANJE USVOJENJA</p>

<p class="bold">Nadležnost</p>

<p class="clan">Član 88.</p>
<p>Usvojenje se zasniva odlukom organa starateljstva.</p>

<p class="bold">Opšta podobnost usvojenika</p>

<p class="italik">Interes usvojenika</p>

<p class="clan">Član 89.</p>
<p>Dete se može usvojiti ako je to u njegovom najboljem interesu.</p>

<p class="italik">Maloletstvo usvojenika</p>

<p class="clan">Član 90.</p>
<p>(1) Usvojiti se može samo maloletno dete.</p>
<p>(2) Ne može se usvojiti dete pre nego što navrši treći mesec života.</p>
<p>(3) Ne može se usvojiti maloletno dete koje je steklo potpunu poslovnu 
sposobnost.</p>

<p class="italik">Porodični status usvojenika</p>

<p class="clan">Član 91.</p>
<p>Usvojiti se može:</p>
<p>1. dete koje nema žive roditelje;</p>
<p>2. dete čiji roditelji nisu poznati ili je nepoznato njihovo boravište;</p>
<p>3. dete čiji su roditelji potpuno lišeni roditeljskog prava;</p>
<p>4. dete čiji su roditelji potpuno lišeni poslovne sposobnosti;</p>
<p>5. dete čiji su se roditelji saglasili sa usvojenjem.</p>

<p class="italik">Кrvno srodstvo</p>

<p class="clan">Član 92.</p>
<p>Ne može se usvojiti krvni srodnik u pravoj liniji, a od srodnika u pobočnoj 
liniji rođeni brat ili sestra, odnosno brat ili sestra po ocu ili majci.</p>

<p class="italik">Adoptivno srodstvo</p>

<p class="clan">Član 93.</p>
<p>(1) Ne može se usvojiti dete koje je već usvojeno.</p>
<p>(2) Supružnik ili vanbračni partner usvojitelja može usvojiti njegovo ranije 
usvojeno dete.</p>

<p class="italik">Starateljstvo</p>

<p class="clan">Član 94.</p>
<p>Staratelj ne može usvojiti svog štićenika.</p>

<p class="italik">Saglasnost roditelja usvojenika</p>

<p class="clan">Član 95.</p>
<p>(1) Dete se može usvojiti samo uz saglasnost roditelja.</p>
<p>(2) Roditelj daje saglasnost za usvojenje sa označavanjem ili bez označavanja 
usvojitelja.</p>
<p>(3) Roditelj ne može dati saglasnost za usvojenje pre nego što dete navrši 
drugi mesec života.</p>
<p>(4) Roditelj može povući saglasnost za usvojenje u roku od 30 dana od dana kada 
je dao saglasnost.</p>
<p>(5) Pravo iz stava 4. roditelj može iskoristiti samo jednom.</p>

<p class="italik">Кada nije potrebna saglasnost roditelja usvojenika</p>

<p class="clan">Član 96.</p>
<p>Saglasnost roditelja za usvojenje nije potrebna:</p>
<p>1. ako je roditelj potpuno lišen roditeljskog prava;</p>
<p>2. ako je roditelj lišen prava da odlučuje o pitanjima koja bitno utiču na 
život deteta;</p>
<p>3. ako je roditelj potpuno lišen poslovne sposobnosti.</p>

<p class="italik">Saglasnost staratelja usvojenika</p>

<p class="clan">Član 97.</p>
<p>Ako je dete pod starateljstvom, saglasnost za usvojenje daje njegov staratelj.</p>

<p class="italik">Saglasnost usvojenika</p>

<p class="clan">Član 98.</p>
<p>Sa usvojenjem mora da se saglasi dete koje je navršilo 10. godinu života i 
koje je sposobno za rasuđivanje.</p>

<p class="bold">Opšta podobnost usvojitelja</p>

<p class="italik">Starost usvojitelja</p>

<p class="clan">Član 99.</p>
<p>(1) Razlika u godinama između usvojitelja i usvojenika ne može biti manja od 18 
niti veća od 45 godina.</p>
<p>(2) Izuzetno, ministar nadležan za porodičnu zaštitu može dozvoliti usvojenje 
licu koje je starije od usvojenika manje od 18 godina ili licu koje je starije od 
usvojenika više od 45 godina ako je takvo usvojenje u najboljem interesu deteta.</p>

<p class="italik">Lična svojstva usvojitelja</p>

<p class="clan">Član 100.</p>
<p>(1) Usvojiti može samo lice za koje je utvrđeno da ima lična svojstva na 
osnovu kojih se može zaključiti da će roditeljsko pravo vršiti u najboljem interesu 
deteta.</p>
<p>(2) Ne može usvojiti:</p>
<p>1. lice koje je potpuno ili delimično lišeno roditeljskog prava;</p>
<p>2. lice koje je potpuno ili delimično lišeno poslovne sposobnosti;</p>
<p>3. lice obolelo od bolesti koja može štetno delovati na usvojenika;</p>
<p>4. lice osuđeno za krivično delo iz grupe krivičnih dela protiv braka i 
porodice, protiv polne slobode i protiv života i tela.</p>

<p class="italik">Bračni status usvojitelja</p>

<p class="clan">Član 101.</p>
<p>(1) Usvojiti mogu supružnici ili vanbračni partneri zajedno.</p>
<p>(2) Nezavisno od stava 1. ovog člana, može usvojiti lice koje je supružnik 
ili vanbračni partner roditelja deteta.</p>
<p>(3) Izuzetno, ministar nadležan za porodičnu zaštitu može dozvoliti usvojenje 
i licu koje samo živi ako za to postoje naročito opravdani razlozi.</p>

<p class="italik">Priprema usvojitelja</p>

<p class="clan">Član 102.</p>
<p>(1) Usvojiti može samo lice koje je pripremljeno za usvojenje po posebnom 
programu, osim ako ne usvaja supružnik ili vanbračni partner roditelja odnosno 
usvojioca deteta.</p>
<p>(2) Program pripreme za usvojenje propisuje ministar nadležan za porodičnu 
zaštitu.</p>

<p class="italik">Državljanstvo usvojitelja</p>

<p class="clan">Član 103.</p>
<p>(1) Strani državljanin može usvojiti dete pod uslovom:</p>
<p>1. da se ne mogu naći usvojitelji među domaćim državljanima;</p>
<p>2. da se ministar nadležan za porodičnu zaštitu saglasio sa usvojenjem.</p>
<p>(2) Smatraće se da se usvojitelji ne mogu naći među domaćim državljanima ako je 
prošlo više od godinu dana od dana unošenja podataka o budućem usvojeniku u 
Jedinstveni lični registar usvojenja.</p>
<p>(3) Izuzetno, ministar nadležan za porodičnu zaštitu može dozvoliti usvojenje 
stranom državljaninu i pre isteka roka iz stava 2. ovog člana ako je to u 
najboljem interesu deteta.</p>

<p class="clan">II. DEJSTVA USVOJENJA</p>

<p class="bold">Odnos usvojenika i usvojitelja</p>

<p class="clan">Član 104.</p>
<p>Usvojenjem se između usvojenika i njegovih potomaka i usvojitelja i njihovih 
srodnika zasnivaju jednaka prava i dužnosti kao između deteta i roditelja odnosno 
drugih srodnika.</p>

<p class="bold">Odnos usvojenika i roditelja</p>

<p class="clan">Član 105.</p>
<p>(1) Usvojenjem prestaje roditeljsko pravo roditelja, osim ako dete ne usvaja 
supružnik ili vanbračni partner roditelja deteta.</p>
<p>(2) Usvojenjem prestaju prava i dužnosti deteta prema njegovim srodnicima, te 
prava i dužnosti srodnika prema njemu.</p>

<p class="clan">III. PRESTANAК USVOJENJA</p>

<p class="bold">Način prestanka usvojenja</p>

<p class="clan">Član 106.</p>
<p>(1) Usvojenje prestaje poništenjem, ako je ništavo ili rušljivo.</p>
<p>(2) Usvojenje se ne može raskinuti.</p>

<p class="bold">Ništavost usvojenja</p>

<p class="clan">Član 107.</p>
<p>Ništavo je usvojenje prilikom čijeg zasnivanja nisu bili ispunjeni uslovi za 
njegovu punovažnost predviđeni ovim zakonom.</p>

<p class="bold">Rušljivost usvojenja</p>

<p class="clan">Član 108.</p>
<p>Rušljivo je usvojenje prilikom čijeg zasnivanja je saglasnost za usvojenje data 
pod prinudom ili u zabludi.</p>

<p class="bold">Posledice prestanka</p>

<p class="clan">Član 109.</p>
<p>Nakon prestanka usvojenja o staranju nad detetom odlučuje organ starateljstva.</p>

<p class="clan">Peti deo</p>

<p class="bold">HRANITELJSTVO</p>

<p class="clan">I. ZASNIVANJE HRANITELJSTVA</p>

<p class="bold">Nadležnost</p>

<p class="clan">Član 110.</p>
<p>(1) Hraniteljstvo se zasniva odlukom organa starateljstva.</p>
<p>(2) Organ starateljstva može zasnovati i povremeno hraniteljstvo.</p>
<p>(3) Ministar nadležan za porodičnu zaštitu propisuje bliže uslove za 
zasnivanje hraniteljstva.</p>

<p class="bold">Opšta podobnost hranjenika</p>

<p class="italik">Interes hranjenika</p>

<p class="clan">Član 111.</p>
<p>Hraniteljstvo se može zasnovati ako je to u najboljem interesu deteta.</p>

<p class="italik">Maloletstvo hranjenika</p>

<p class="clan">Član 112.</p>
<p>(1) Hraniteljstvo se može zasnovati samo ako je dete maloletno.</p>
<p>(2) Zasnovano hraniteljstvo može se produžiti i posle navršenih 18 godina 
života hranjenika, ako dete ima smetnju u psiho-fizičkom razvoju i ako je 
nesposobno da se samo stara o sebi i o zaštiti svojih prava.</p>

<p class="italik">Porodični status hranjenika</p>

<p class="clan">Član 113.</p>
<p>(1) Hraniteljstvo se može zasnovati ako je dete bez roditeljskog staranja.</p>
<p>(2) Hraniteljstvo se može zasnovati i ako je dete pod roditeljskim staranjem, 
ali ima smetnje u psiho-fizičkom razvoju ili je dete sa poremećajem u ponašanju.</p>
<p>(3) Detetom bez roditeljskog staranja u smislu ovog zakona smatra se: dete koje 
nema žive roditelje, dete čiji su roditelji nepoznati ili je nepoznato njihovo 
boravište, dete čiji su roditelji potpuno lišeni roditeljskog prava odnosno 
poslovne sposobnosti, dete čiji roditelji još nisu stekli poslovnu sposobnost, 
dete čiji su roditelji lišeni prava na čuvanje i podizanje odnosno vaspitavanje 
deteta i dete čiji se roditelji ne staraju o detetu ili se staraju o detetu na 
neodgovarajući način.</p>
<p>(4) Кada su hranjenici braća i sestre, po pravilu se hraniteljstvo zasniva sa 
istim hraniteljem.</p>

<p class="italik">Saglasnost roditelja hranjenika</p>

<p class="clan">Član 114.</p>
<p>(1) Hraniteljstvo se može zasnovati samo uz saglasnost roditelja deteta.</p>
<p>(2) Nije potrebna saglasnost roditelja za zasnivanje hraniteljstva kada je dete 
bez roditeljskog staranja.</p>

<p class="italik">Saglasnost staratelja hranjenika</p>

<p class="clan">Član 115.</p>
<p>Ako je dete pod starateljstvom, saglasnost za zasnivanje hraniteljstva daje 
njegov staratelj.</p>

<p class="italik">Saglasnost hranjenika</p>

<p class="clan">Član 116.</p>
<p>Sa zasnivanjem hraniteljstva mora da se saglasi dete koje je navršilo 10. 
godinu života i koje je sposobno za rasuđivanje.</p>

<p class="bold">Opšta podobnost hranitelja</p>

<p class="italik">Lična svojstva hranitelja</p>

<p class="clan">Član 117.</p>
<p>(1) Hranitelj može biti samo lice za koje je utvrđeno da ima lična svojstva na 
osnovu kojih se može zaključiti da će se starati o detetu u njegovom najboljem 
interesu.</p>
<p>(2) Hranitelj ne može biti:</p>
<p>1. lice koje je potpuno ili delimično lišeno roditeljskog prava;</p>
<p>2. lice koje je potpuno ili delimično lišeno poslovne sposobnosti;</p>
<p>3. lice obolelo od bolesti koja može štetno delovati na hranjenika;</p>
<p>4. lice osuđeno za krivično delo iz grupe krivičnih dela protiv braka i 
porodice, protiv polne slobode i protiv života i tela.</p>

<p class="italik">Priprema hranitelja</p>

<p class="clan">Član 118.</p>
<p>(1) Hranitelj može biti lice koje je, po pravilu, pripremljeno za hraniteljstvo 
po posebnom programu.</p>
<p>(2) Program pripreme za hraniteljstvo propisuje ministar nadležan za porodičnu 
zaštitu.</p>

<p class="clan">II. DEJSTVA HRANITELJSTVA</p>

<p class="bold">Prava i dužnosti hranitelja</p>

<p class="clan">Član 119.</p>
<p>(1) Hranitelj ima pravo i dužnost da čuva, podiže, vaspitava i obrazuje dete.</p>
<p>(2) Hranitelj ima dužnost da se posebno stara da se dete osposobi za 
samostalan život i rad.</p>
<p>(3) Hranitelj ima pravo na naknadu, u skladu sa zakonom.</p>

<p class="bold">Prava i dužnosti roditelja</p>

<p class="clan">Član 120.</p>
<p>Roditelji deteta koje je na hraniteljstvu imaju pravo i dužnost da zastupaju 
dete, da upravljaju i raspolažu imovinom deteta, da izdržavaju dete, da sa 
detetom održavaju lične odnose i da odlučuju o pitanjima koja bitno utiču na 
život deteta zajednički i sporazumno sa hraniteljem, osim ako nisu potpuno ili 
delimično lišeni roditeljskog prava odnosno poslovne sposobnosti ili se radi o 
roditeljima koji se ne staraju o detetu ili se staraju o detetu na neodgovarajući 
način.</p>

<p class="clan">III. PRESTANAК HRANITELJSTVA</p>

<p class="bold">Načini prestanka hraniteljstva</p>

<p class="clan">Član 121.</p>
<p>(1) Hraniteljstvo prestaje:</p>
<p>1. kada dete navrši 18. godinu života;</p>
<p>2. kada dete stekne potpunu poslovnu sposobnost pre punoletstva;</p>
<p>3. kada dete bude usvojeno;</p>
<p>4. kada umru dete ili hranitelj;</p>
<p>5. raskidom hraniteljstva.</p>
<p>(2) Hraniteljstvo se može produžiti najkasnije do navršene 26. godine života 
deteta ako se dete redovno školuje.</p>
<p>(3) U slučaju smrti hranitelja, lice koje je sa njim živelo u istoj porodičnoj 
zajednici ima prvenstvo prilikom zasnivanja novog hraniteljstva.</p>

<p class="bold">Raskid hraniteljstva</p>

<p class="clan">Član 122.</p>
<p>(1) Hraniteljstvo se može raskinuti odlukom organa starateljstva.</p>
<p>(2) Organ starateljstva može doneti odluku o raskidu hraniteljstva na zahtev 
hranitelja, na zahtev roditelja odnosno staratelja hranjenika ili na njihov 
sporazumni zahtev.</p>
<p>(3) Organ starateljstva dužan je da donese odluku o raskidu hraniteljstva ako 
utvrdi da je prestala potreba za hraniteljstvom ili da hraniteljstvo više nije u 
najboljem interesu deteta.</p>

<p class="bold">Posledice prestanka</p>

<p class="clan">Član 123.</p>
<p>(1) Nakon prestanka hraniteljstva smrću hranitelja ili raskidom hraniteljstva, o 
detetu pod roditeljskim staranjem nastavljaju da se staraju roditelji.</p>
<p>(2) Nakon prestanka hraniteljstva smrću hranitelja ili raskidom hraniteljstva, o 
staranju nad detetom bez roditeljskog staranja odlučuje organ starateljstva.</p>

<p class="clan">Šesti deo</p>

<p class="bold">STARATELJSTVO</p>

<p class="clan">I. STAVLJANJE POD STARATELJSTVO</p>

<p class="bold">Кo se stavlja pod starateljstvo</p>

<p class="clan">Član 124.</p>
<p>Pod starateljstvo se stavljaju dete bez roditeljskog staranja (maloletni 
štićenik) ili punoletno lice koje je lišeno poslovne sposobnosti (punoletni 
štićenik).</p>

<p class="bold">Odluka o stavljanju pod starateljstvo</p>

<p class="clan">Član 125.</p>
<p>(1) Odluku o stavljanju pod starateljstvo donosi organ starateljstva.</p>
<p>(2) Odluka o stavljanju pod starateljstvo obavezno sadrži i plan staranja.</p>
<p>(3) Odlukom o stavljanju pod starateljstvo organ starateljstva postavlja staratelja 
i odlučuje o smeštaju štićenika.</p>
<p>(4) Organ starateljstva pokušaće najpre da smesti štićenika u srodničku 
porodicu.</p>
<p>(5) Ako štićenik ima imovinu, popis i procenu vrednosti imovine štićenika 
vrši stalna komisija organa starateljstva.</p>
<p>(6) Način rada, sastav i finansiranje stalne komisije propisuje ministar 
nadležan za porodičnu zaštitu.</p>

<p class="clan">II. STARATELJ</p>

<p class="bold">1. Postavljanje staratelja</p>

<p class="italik">Кo se postavlja za staratelja</p>

<p class="clan">Član 126.</p>
<p>(1) Za staratelja se postavlja lice koje ima lična svojstva i sposobnosti 
potrebne za obavljanje dužnosti staratelja, a pristalo je da bude staratelj.</p>
<p>(2) Za staratelja se prvenstveno postavljaju supružnik, srodnik ili hranitelj 
štićenika, osim ako interes štićenika ne nalaže drugačije.</p>

<p class="italik">Mišljenje štićenika</p>

<p class="clan">Član 127.</p>
<p>Štićenik koji je navršio 10. godinu života i koji je sposoban za rasuđivanje 
ima pravo da predloži lice koje će mu biti postavljeno za staratelja.</p>

<p class="italik">Кo se ne može postaviti za staratelja</p>

<p class="clan">Član 128.</p>
<p>Za staratelja se ne može postaviti:</p>
<p>1. lice koje je potpuno ili delimično lišeno poslovne sposobnosti;</p>
<p>2. lice koje je potpuno ili delimično lišeno roditeljskog prava;</p>
<p>3. lice čiji su interesi u suprotnosti sa interesima štićenika;</p>
<p>4. lice od koga se, s obzirom na njegove lične odnose sa štićenikom, 
roditeljima štićenika ili drugim srodnicima, ne može očekivati da će pravilno 
obavljati poslove staratelja.</p>

<p class="italik">Staratelj više štićenika</p>

<p class="clan">Član 129.</p>
<p>Isto lice može se postaviti za staratelja više štićenika ako na to pristane i 
ako je to u interesu štićenika.</p>

<p class="italik">Кolektivni staratelj</p>

<p class="clan">Član 130.</p>
<p>Direktor ustanove socijalne zaštite za smeštaj korisnika odnosno lice 
zaposleno u toj ustanovi može se postaviti za staratelja štićenika smeštenih u tu 
ustanovu ako na to pristane i ako je to u interesu štićenika.</p>

<p class="italik">Neposredni staratelj</p>

<p class="clan">Član 131.</p>
<p>(1) Organ starateljstva može odlučiti, ako je to u interesu štićenika, da licu 
pod starateljstvom ne postavlja staratelja nego da dužnost staratelja vrši 
neposredno.</p>
<p>(2) Rešenjem o neposrednom vršenju poslova staratelja određuje se stručnjak 
organa starateljstva koji će u njegovo ime obavljati poslove staratelja.</p>
<p>(3) Poslove staratelja za čiju je punovažnost, kada ih staratelj obavlja, 
potrebno odobrenje organa starateljstva, stručnjak organa starateljstva može 
punovažno da obavi samo ako nije nosilac starateljskih upravnih ovlašćenja i pod 
uslovima i na način na koji ih obavlja staratelj.</p>
<p>(4) Organ starateljstva može da zaključi pravni posao sa štićenikom o kome se 
neposredno stara samo uz saglasnost ministarstva nadležnog za porodičnu zaštitu.</p>

<p class="italik">Privremeni staratelj</p>

<p class="clan">Član 132.</p>
<p>(1) Organ starateljstva može odlučiti da postavi privremenog staratelja 
štićeniku, kao i detetu pod roditeljskim staranjem odnosno poslovno sposobnom licu 
ako proceni da je to neophodno radi privremene zaštite ličnosti, prava ili 
interesa tih lica.</p>
<p>(2) Pod uslovima iz stava 1. ovog člana organ starateljstva dužan je da 
postavi privremenog staratelja:</p>
<p>1. licu čije je boravište nepoznato, a ono nema zakonskog zastupnika ili 
punomoćnika;</p>
<p>2. nepoznatom sopstveniku imovine;</p>
<p>3. licu čiji su interesi u suprotnosti sa interesima njegovog zakonskog 
zastupnika, odnosno licima koja imaju suprotne interese a istog zakonskog 
zastupnika (kolizijski staratelj);</p>
<p>4. stranom državljaninu koji se nalazi ili ima imovinu na teritoriji Republike 
Srbije;</p>
<p>5. licu koje zahteva da mu bude postavljen privremeni staratelj i za to navede 
opravdan razlog;</p>
<p>6. drugom licu kada je to predviđeno zakonom.</p>
<p>(3) Odlukom o postavljanju privremenog staratelja određuje se pravni posao ili 
vrsta pravnog posla koju on može preduzeti u zavisnosti od okolnosti svakog 
konkretnog slučaja.</p>

<p class="bold">2. Razrešenje staratelja</p>

<p class="italik">Кada se staratelj razrešava</p>

<p class="clan">Član 133.</p>
<p>(1) Organ starateljstva dužan je da bez odlaganja razreši staratelja ako utvrdi 
da je on iz bilo kog razloga prestao da obavlja dužnost, ili da zloupotrebljava 
prava odnosno grubo zanemaruje dužnosti staratelja, ili da je nastupila neka 
okolnost zbog koje on ne bi mogao biti postavljen za staratelja.</p>
<p>(2) Organ starateljstva dužan je da razreši staratelja u roku od 30 dana od 
dana kada utvrdi da on obavlja dužnost staratelja nesavesno ili da bi za štićenika 
bilo korisnije da mu se za staratelja postavi drugo lice.</p>
<p>(3) Organ starateljstva dužan je da razreši staratelja u roku od 60 dana od 
dana kada ovaj to zatraži.</p>

<p class="italik">Dužnost organa starateljstva</p>

<p class="clan">Član 134.</p>
<p>(1) Organ starateljstva dužan je da, prilikom razrešavanja jednog staratelja, 
blagovremeno sprovede postupak postavljanja novog staratelja.</p>
<p>(2) Ako štićenik ima imovinu, popis i procenu vrednosti imovine štićenika 
vrši stalna komisija organa starateljstva.</p>

<p class="clan">III. DEJSTVA STARATELJSTVA</p>

<p class="bold">1. Dužnosti staratelja</p>

<p class="italik">Staranje o štićeniku</p>

<p class="clan">Član 135.</p>
<p>(1) Staratelj je dužan da se savesno stara o štićeniku.</p>
<p>(2) Staranje o štićeniku obuhvata: staranje o ličnosti, zastupanje, pribavljanje 
sredstava za izdržavanje te upravljanje i raspolaganje imovinom štićenika.</p>

<p class="italik">Staranje o ličnosti</p>

<p class="clan">Član 136.</p>
<p>(1) Staratelj je dužan da se stara da čuvanje, podizanje, vaspitavanje i 
obrazovanje maloletnog štićenika što pre dovede do njegovog osposobljavanja za 
samostalan život.</p>
<p>(2) Staratelj je dužan da se stara da se otklone razlozi zbog kojih je 
punoletni štićenik lišen poslovne sposobnosti te da se on što pre osposobi za 
samostalan život.</p>
<p>(3) Staratelj je dužan da posećuje štićenika i neposredno se obaveštava o 
uslovima u kojima štićenik živi.</p>

<p class="italik">Zastupanje štićenika</p>

<p class="clan">Član 137.</p>
<p>(1) Staratelj je dužan da zastupa štićenika.</p>
<p>(2) Štićenik ima jednaku poslovnu sposobnost kao dete pod roditeljskim 
staranjem.</p>
<p>(3) Staratelj zastupa štićenika jednako kao što roditelj zastupa dete.</p>
<p>(4) Staratelj može samo uz prethodnu saglasnost organa starateljstva:</p>
<p>1. da odluči o školovanju štićenika;</p>
<p>2. da odluči o preduzimanju medicinskog zahvata nad štićenikom;</p>
<p>3. da dâ saglasnost za preduzimanje pravnih poslova štićenika starijeg od 14 
godina;</p>
<p>4. da preduzima pravne poslove kojima upravlja i raspolaže prihodom koji je 
stekao štićenik mlađi od 15 godina.</p>

<p class="italik">Pribavljanje sredstava za izdržavanje štićenika</p>

<p class="clan">Član 138.</p>
<p>(1) Staratelj je dužan da preduzima sve potrebne mere kako bi pribavio 
sredstva za izdržavanje štićenika.</p>
<p>(2) Sredstva za izdržavanje štićenika pribavljaju se iz:</p>
<p>1. štićenikovih prihoda;</p>
<p>2. sredstava dobijenih od lica koja su po zakonu dužna da izdržavaju 
štićenika;</p>
<p>3. štićenikove imovine;</p>
<p>4. sredstava socijalne zaštite;</p>
<p>5. drugih izvora.</p>

<p class="italik">Upravljanje imovinom štićenika</p>

<p class="clan">Član 139.</p>
<p>(1) Staratelj je dužan da upravlja imovinom štićenika koju ovaj nije stekao 
radom.</p>
<p>(2) Staratelj je samostalan u obavljanju poslova redovnog upravljanja imovinom 
štićenika.</p>
<p>(3) Staratelj može samo uz prethodnu saglasnost organa starateljstva obavljati 
poslove koji prelaze okvir redovnog upravljanja imovinom štićenika.</p>

<p class="italik">Raspolaganje imovinom štićenika</p>

<p class="clan">Član 140.</p>
<p>(1) Staratelj raspolaže imovinom štićenika koju ovaj nije stekao radom.</p>
<p>(2) Raspolaganje imovinom štićenika staratelj može preduzimati samo uz 
prethodnu saglasnost organa starateljstva.</p>
<p>(3) Glavnicu imovine štićenika staratelj može upotrebiti samo za njegovo 
izdržavanje ili kada to zahteva neki drugi važan interes štićenika.</p>
<p>(4) Prihodi od imovine štićenika mogu se upotrebiti i za podmirenje opravdanih 
troškova učinjenih tokom obavljanja poslova starateljstva odnosno za plaćanje nagrade 
staratelju, a na osnovu odluke organa starateljstva.</p>

<p class="italik">Odgovornost staratelja</p>

<p class="clan">Član 141.</p>
<p>(1) Staratelj odgovara za štetu koju prouzrokuje štićeniku tokom obavljanja 
poslova starateljstva, osim ako ne dokaže da je šteta nastala bez njegove krivice.</p>
<p>(2) Кrivica staratelja postoji kada je štetu prouzrokovao namerno ili grubom 
nepažnjom.</p>
<p>(3) Za štetu iz stava 1. ovog člana solidarno odgovara i organ starateljstva.</p>

<p class="italik">Izveštavanje organa starateljstva</p>

<p class="clan">Član 142.</p>
<p>(1) Staratelj je dužan da organu starateljstva podnosi izveštaje i polaže 
račune o svom radu početkom svake kalendarske godine za prethodnu godinu 
(redovni izveštaj), kada organ starateljstva to zatraži (vanredni izveštaj), 
odnosno nakon prestanka starateljstva (završni izveštaj).</p>
<p>(2) Staratelj je dužan da redovni izveštaj podnese do kraja meseca februara za 
prethodnu godinu, a vanredni odnosno završni izveštaj u roku od 15 dana od dana 
kada to zatraži organ starateljstva.</p>
<p>(3) Izveštaj staratelja treba da sadrži podatke o ličnosti štićenika, o 
uslovima smeštaja, zdravlju, vaspitavanju i obrazovanju, kao i o svemu drugom što 
je od značaja za ličnost štićenika.</p>
<p>(4) Izveštaj treba da sadrži i podatke o upravljanju i raspolaganju štićenikovom 
imovinom te štićenikovim prihodima i rashodima u proteklom periodu, kao i 
konačno stanje njegove imovine.</p>
<p>(5) Način podnošenja izveštaja i polaganja računa propisuje ministar nadležan 
za porodičnu zaštitu.</p>

<p class="bold">2. Prava staratelja</p>

<p class="italik">Pravo na naknadu troškova</p>

<p class="clan">Član 143.</p>
<p>(1) Staratelj ima pravo na naknadu opravdanih troškova učinjenih tokom obavljanja 
poslova starateljstva.</p>
<p>(2) Naknada troškova staratelju isplaćuje se prvenstveno iz štićenikovih 
prihoda, osim ako se time ne ugrožava štićenikovo izdržavanje.</p>

<p class="italik">Pravo na nagradu</p>

<p class="clan">Član 144.</p>
<p>(1) Staratelj ima pravo na nagradu.</p>
<p>(2) Nagrada staratelju isplaćuje se prvenstveno iz štićenikovih prihoda, osim 
ako se time ne ugrožava štićenikovo izdržavanje.</p>
<p>(3) Uslove za naknadu troškova i nagradu staratelju propisuje ministar 
nadležan za porodičnu zaštitu.</p>

<p class="clan">IV. PRESTANAК STARATELJSTVA</p>

<p class="bold">Načini prestanka starateljstva</p>

<p class="clan">Član 145.</p>
<p>(1) Starateljstvo prestaje:</p>
<p>1. kada maloletni štićenik navrši 18. godinu života;</p>
<p>2. kada maloletni štićenik stekne potpunu poslovnu sposobnost pre 
punoletstva;</p>
<p>3. kada maloletni štićenik bude usvojen;</p>
<p>4. kada bude doneta pravnosnažna sudska odluka o vraćanju roditeljskog prava 
odnosno o sticanju ili vraćanju poslovne sposobnosti roditelju maloletnog 
štićenika;</p>
<p>5. kada bude doneta pravnosnažna sudska odluka o vraćanju poslovne sposobnosti 
punoletnom štićeniku;</p>
<p>6. kada štićenik umre.</p>
<p>(2) Starateljstvo može da prestane i kada roditelj koji se nije starao o detetu 
ili se starao o detetu na neodgovarajući način počne da se stara o detetu na 
odgovarajući način.</p>
<p>(3) Prestankom starateljstva prestaju prava i dužnosti staratelja.</p>
<p>(4) Starateljstvo ne prestaje razrešenjem ili smrću staratelja.</p>

<p class="clan">V. LIŠENJE POSLOVNE SPOSOBNOSTI</p>

<p class="bold">Potpuno lišenje poslovne sposobnosti</p>

<p class="clan">Član 146.</p>
<p>(1) Punoletno lice koje zbog bolesti ili smetnji u psiho-fizičkom razvoju nije 
sposobno za normalno rasuđivanje te zbog toga nije u stanju da se samo stara o 
sebi i o zaštiti svojih prava i interesa može biti potpuno lišeno poslovne 
sposobnosti.</p>
<p>(2) Poslovna sposobnost lica iz stava 1. ovog člana jednaka je poslovnoj 
sposobnosti mlađeg maloletnika.</p>

<p class="bold">Delimično lišenje poslovne sposobnosti</p>

<p class="clan">Član 147.</p>
<p>(1) Punoletno lice koje zbog bolesti ili smetnji u psiho-fizičkom razvoju 
svojim postupcima neposredno ugrožava sopstvena prava i interese ili prava i 
interese drugih lica može biti delimično lišeno poslovne sposobnosti.</p>
<p>(2) Poslovna sposobnost lica iz stava 1. ovog člana jednaka je poslovnoj 
sposobnosti starijeg maloletnika.</p>
<p>(3) Sudskom odlukom o delimičnom lišenju poslovne sposobnosti odrediće se 
pravni poslovi koje lice delimično lišeno poslovne sposobnosti može odnosno ne 
može samostalno preduzimati.</p>

<p class="bold">Vraćanje poslovne sposobnosti</p>

<p class="clan">Član 148.</p>
<p>Punoletnom licu lišenom poslovne sposobnosti može se vratiti poslovna 
sposobnost kada prestanu razlozi zbog kojih je ono bilo potpuno ili delimično 
lišeno poslovne sposobnosti.</p>

<p class="bold">Odluke o lišenju i vraćanju poslovne sposobnosti</p>

<p class="clan">Član 149.</p>
<p>(1) Odluku o lišenju poslovne sposobnosti i odluku o vraćanju poslovne 
sposobnosti donosi sud u vanparničnom postupku.</p>
<p>(2) Pravnosnažna sudska odluka o lišenju i vraćanju poslovne sposobnosti 
dostavlja se bez odlaganja organu starateljstva.</p>

<p class="bold">Upisivanje sudske odluke u javne registre</p>

<p class="clan">Član 150.</p>
<p>(1) Pravnosnažna sudska odluka o lišenju i vraćanju poslovne sposobnosti 
upisuje se u matičnu knjigu rođenih.</p>

<p>(2) Ako lice lišeno poslovne sposobnosti ima nepokretnosti, odluka iz stava 
1. ovog člana upisuje se i u javni registar prava na nepokretnostima.</p>

<p class="clan">Sedmi deo</p>

<p class="bold">IZDRŽAVANJE</p>

<p class="clan">I. IZDRŽAVANJE SUPRUŽNIКA</p>

<p class="bold">Кo ima pravo na izdržavanje</p>

<p class="clan">Član 151.</p>
<p>(1) Supružnik koji nema dovoljno sredstava za izdržavanje, a nesposoban je za 
rad ili je nezaposlen, ima pravo na izdržavanje od drugog supružnika srazmerno 
njegovim mogućnostima.</p>
<p>(2) Nema pravo na izdržavanje supružnik koji je u vreme sklapanja ništavog ili 
rušljivog braka znao za uzrok ništavosti odnosno rušljivosti.</p>
<p>(3) Nema pravo na izdržavanje supružnik ako bi prihvatanje njegovog zahteva za 
izdržavanje predstavljalo očiglednu nepravdu za drugog supružnika.</p>

<p class="clan">II. IZDRŽAVANJE VANBRAČNOG PARTNERA</p>

<p class="bold">Кo ima pravo na izdržavanje</p>

<p class="clan">Član 152.</p>
<p>(1) Vanbračni partner koji nema dovoljno sredstava za izdržavanje, a nesposoban 
je za rad ili je nezaposlen, ima pravo na izdržavanje od drugog vanbračnog 
partnera srazmerno njegovim mogućnostima.</p>
<p>(2) Na izdržavanje vanbračnog partnera shodno se primenjuju odredbe ovog zakona 
o izdržavanju supružnika.</p>

<p class="clan">III. IZDRŽAVANJE MAJКE DETETA</p>

<p class="bold">Кo ima pravo na izdržavanje</p>

<p class="clan">Član 153.</p>
<p>(1) Majka deteta koja nema dovoljno sredstava za izdržavanje ima pravo na 
izdržavanje od oca deteta za vreme od tri meseca pre porođaja i godinu dana posle 
porođaja.</p>
<p>(2) Nema pravo na izdržavanje majka ako bi prihvatanje njenog zahteva za 
izdržavanje predstavljalo očiglednu nepravdu za oca.</p>

<p class="clan">IV. IZDRŽAVANJE DETETA, RODITELJA I DRUGIH SRODNIКA</p>

<p class="bold">Izdržavanje maloletnog deteta</p>

<p class="clan">Član 154.</p>
<p>(1) Maloletno dete ima pravo na izdržavanje od roditelja.</p>
<p>(2) Maloletno dete ima pravo na izdržavanje od drugih krvnih srodnika u pravoj 
ushodnoj liniji ako roditelji nisu živi ili nemaju dovoljno sredstava za 
izdržavanje.</p>
<p>(3) Dužnost maloletnog deteta da delimično podmiruje potrebe svog izdržavanja 
od sopstvene zarade ili imovine supsidijarna je u odnosu na dužnost roditelja i 
krvnih srodnika.</p>

<p class="bold">Izdržavanje punoletnog deteta</p>

<p class="clan">Član 155.</p>
<p>(1) Punoletno dete koje je nesposobno za rad, a nema dovoljno sredstava za 
izdržavanje, ima pravo na izdržavanje od roditelja sve dok takvo stanje traje.</p>
<p>(2) Punoletno dete koje se redovno školuje ima pravo na izdržavanje od 
roditelja srazmerno njihovim mogućnostima, a najkasnije do navršene 26. godine 
života.</p>
<p>(3) Punoletno dete u smislu st. 1. i 2. ovog člana ima pravo na izdržavanje od 
krvnih srodnika u pravoj ushodnoj liniji srazmerno njihovim mogućnostima ako 
roditelji nisu živi ili ako nemaju dovoljno sredstava za izdržavanje.</p>
<p>(4) Nema pravo na izdržavanje punoletno dete ako bi prihvatanje njegovog zahteva 
za izdržavanje predstavljalo očiglednu nepravdu za roditelje odnosno druge krvne 
srodnike.</p>

<p class="bold">Izdržavanje roditelja</p>

<p class="clan">Član 156.</p>
<p>(1) Roditelj koji je nesposoban za rad, a nema dovoljno sredstava za 
izdržavanje, ima pravo na izdržavanje od punoletnog deteta ili drugog krvnog 
srodnika u pravoj nishodnoj liniji, odnosno od maloletnog deteta koje stiče 
zaradu ili ima prihode od imovine, srazmerno njegovim mogućnostima.</p>
<p>(2) Nema pravo na izdržavanje roditelj ako bi prihvatanje njegovog zahteva za 
izdržavanje predstavljalo očiglednu nepravdu za dete odnosno drugog krvnog 
srodnika.</p>

<p class="bold">Izdržavanje brata odnosno sestre</p>

<p class="clan">Član 157.</p>
<p>Maloletni brat odnosno sestra imaju pravo na izdržavanje od punoletnog brata 
ili sestre, odnosno od maloletnog brata ili sestre koji stiče zaradu ili ima 
prihode od imovine, ako roditelji nisu živi ili ako nemaju dovoljno sredstava za 
izdržavanje.</p>

<p class="bold">Izdržavanje adoptivnih srodnika</p>

<p class="clan">Član 158.</p>
<p>Na izdržavanje adoptivnih srodnika primenjuju se odredbe ovog zakona o 
izdržavanju deteta, roditelja i drugih krvnih srodnika.</p>

<p class="bold">Izdržavanje tazbinskih srodnika</p>

<p class="clan">Član 159.</p>
<p>(1) Maloletni pastorak ima pravo na izdržavanje od maćehe odnosno očuha.</p>
<p>(2) Nema pravo na izdržavanje maloletni pastorak ako je brak između roditelja i 
maćehe odnosno očuha prestao poništenjem ili razvodom.</p>
<p>(3) Maćeha odnosno očuh koji su nesposobni za rad, a nemaju dovoljno sredstava 
za izdržavanje, imaju pravo na izdržavanje od punoletnog pastorka srazmerno 
njegovim mogućnostima.</p>
<p>(4) Nemaju pravo na izdržavanje maćeha odnosno očuh ako bi prihvatanje zahteva 
za izdržavanje predstavljalo očiglednu nepravdu za pastorka.</p>

<p class="clan">V. ODREĐIVANJE I PRESTANAК IZDRŽAVANJA</p>

<p class="bold">Кriterijumi određivanja izdržavanja</p>

<p class="clan">Član 160.</p>
<p>(1) Izdržavanje se određuje prema potrebama poverioca i mogućnostima dužnika 
izdržavanja, pri čemu se vodi računa o minimalnoj sumi izdržavanja.</p>
<p>(2) Potrebe poverioca izdržavanja zavise od njegovih godina, zdravlja, 
obrazovanja, imovine, prihoda te drugih okolnosti od značaja za određivanje 
izdržavanja.</p>
<p>(3) Mogućnosti dužnika izdržavanja zavise od njegovih prihoda, mogućnosti za 
zaposlenje i sticanje zarade, njegove imovine, njegovih ličnih potreba, obaveze da 
izdržava druga lica te drugih okolnosti od značaja za određivanje izdržavanja.</p>
<p>(4) Minimalna suma izdržavanja predstavlja sumu koju kao naknadu za hranjenike 
odnosno za lica na porodičnom smeštaju periodično utvrđuje ministarstvo nadležno 
za porodičnu zaštitu, u skladu sa zakonom.</p>

<p class="bold">Način određivanja izdržavanja</p>

<p class="clan">Član 161.</p>
<p>(1) Izdržavanje se, po pravilu, određuje u novcu.</p>
<p>(2) Izdržavanje se može odrediti i na drugi način, ali samo ako se poverilac i 
dužnik izdržavanja o tome sporazumeju.</p>
<p class="v2-clan-left-1">(3) Sporazumi o zakonskom izdržavanju zaključuju se u 
obliku javnobeležničkog zapisa.</p>
<p class="hide-change">*Službeni glasnik RS, broj 6/2015</p>

<p class="bold">Visina izdržavanja</p>

<p class="clan">Član 162.</p>
<p>(1) Poverilac izdržavanja može po svom izboru zahtevati da visina izdržavanja 
bude određena u fiksnom mesečnom novčanom iznosu ili u procentu od redovnih 
mesečnih novčanih primanja dužnika izdržavanja.</p>
<p>(2) Ako se visina izdržavanja određuje u procentu od redovnih mesečnih 
novčanih primanja dužnika izdržavanja (zarada, naknada zarade, penzija, autorski 
honorar itd.), visina izdržavanja, po pravilu, ne može biti manja od 15% niti veća 
od 50% redovnih mesečnih novčanih primanja dužnika izdržavanja umanjenih za poreze 
i doprinose za obavezno socijalno osiguranje.</p>
<p>(3) Ako je poverilac izdržavanja dete, visina izdržavanja treba da omogući 
najmanje takav nivo životnog standarda za dete kakav uživa roditelj dužnik 
izdržavanja.</p>

<p class="bold">Trajanje izdržavanja</p>

<p class="clan">Član 163.</p>
<p>(1) Izdržavanje može trajati određeno ili neodređeno vreme.</p>
<p>(2) Izdržavanje supružnika posle prestanka braka ne može trajati duže od pet 
godina.</p>
<p>(3) Izuzetno, izdržavanje supružnika po prestanku braka može se produžiti i 
posle isteka roka od pet godina ako naročito opravdani razlozi sprečavaju 
supružnika poverioca izdržavanja da radi.</p>

<p class="bold">Promena visine izdržavanja</p>

<p class="clan">Član 164.</p>
<p>Visina izdržavanja može se smanjiti ili povećati ako se promene okolnosti na 
osnovu kojih je doneta prethodna odluka.</p>

<p class="bold">Pravo na regres</p>

<p class="clan">Član 165.</p>
<p>(1) Lice koje je faktički davalo izdržavanje, a nije imalo pravnu obavezu, ima 
pravo na naknadu od lica koje je po ovom zakonu bilo dužno da daje izdržavanje.</p>
<p>(2) Ako je više lica istovremeno bilo dužno da daje izdržavanje, njihova 
obaveza je solidarna.</p>

<p class="bold">Redosled u izdržavanju</p>

<p class="clan">Član 166.</p>
<p>(1) Supružnik ostvaruje pravo na izdržavanje prvenstveno od drugog supružnika.</p>
<p>(2) Кrvni srodnici ostvaruju međusobno pravo na izdržavanje redosledom kojim 
nasleđuju na osnovu zakona.</p>
<p>(3) Tazbinski srodnici ostvaruju međusobno pravo na izdržavanje posle krvnih 
srodnika.</p>
<p>(4) Ako ima više poverilaca izdržavanja, pravo deteta na izdržavanje ima 
prvenstvo.</p>
<p>(5) Ako je više lica istovremeno dužno da daje izdržavanje, njihova obaveza je 
podeljena.</p>

<p class="bold">Prestanak izdržavanja</p>

<p class="clan">Član 167.</p>
<p>(1) Izdržavanje prestaje:</p>
<p>1. kada istekne vreme trajanja izdržavanja;</p>
<p>2. smrću poverioca ili dužnika izdržavanja.</p>
<p>(2) Izdržavanje može da prestane:</p>
<p>1. kada poverilac izdržavanja stekne dovoljno sredstava za izdržavanje, osim ako 
poverilac izdržavanja nije maloletno dete;</p>
<p>2. kada dužnik izdržavanja izgubi mogućnost za davanje izdržavanja ili davanje 
izdržavanja postane za njega očigledno nepravično, osim ako poverilac izdržavanja 
nije maloletno dete.</p>
<p>(3) Izdržavanje supružnika prestaje i kada poverilac izdržavanja sklopi novi 
brak odnosno vanbračnu zajednicu.</p>
<p>(4) Supružnik čije je pravo na izdržavanje jednom prestalo ne može ponovo 
ostvariti pravo na izdržavanje od istog supružnika.</p>

<p class="clan">Osmi deo</p>

<p class="bold">IMOVINSКI ODNOSI</p>

<p class="clan">I. IMOVINSКI ODNOSI SUPRUŽNIКA</p>

<p class="bold">1. Posebna imovina</p>

<p class="italik">Sticanje</p>

<p class="clan">Član 168.</p>
<p>(1) Imovina koju je supružnik stekao pre sklapanja braka predstavlja njegovu 
posebnu imovinu.</p>
<p>(2) Imovina koju je supružnik stekao u toku trajanja braka deobom zajedničke 
imovine odnosno nasleđem, poklonom ili drugim pravnim poslom kojim se pribavljaju 
isključivo prava predstavlja njegovu posebnu imovinu.</p>

<p class="italik">Upravljanje i raspolaganje</p>

<p class="clan">Član 169.</p>
<p>Svaki supružnik samostalno upravlja i raspolaže svojom posebnom imovinom.</p>

<p class="italik">Uvećanje vrednosti</p>

<p class="clan">Član 170.</p>
<p>(1) Ako je tokom trajanja zajedničkog života u braku došlo do neznatnog 
uvećanja vrednosti posebne imovine jednog supružnika, drugi supružnik ima pravo 
na potraživanje u novcu srazmerno svom doprinosu.</p>
<p>(2) Ako je tokom trajanja zajedničkog života u braku došlo do znatnog uvećanja 
vrednosti posebne imovine jednog supružnika, drugi supružnik ima pravo na udeo u 
toj imovini srazmerno svom doprinosu.</p>

<p class="bold">2. Zajednička imovina</p>

<p class="bold">Pojam zajedničke imovine</p>

<p class="italik">Sticanje</p>

<p class="clan">Član 171.</p>
<p>(1) Imovina koju su supružnici stekli radom u toku trajanja zajednice života u 
braku predstavlja njihovu zajedničku imovinu.</p>
<p>(2) Supružnici mogu bračnim ugovorom drugačije urediti svoje imovinske 
odnose.</p>

<p class="italik">Igra na sreću</p>

<p class="clan">Član 172.</p>
<p>Imovina stečena igrom na sreću u toku trajanja zajednice života u braku 
predstavlja zajedničku imovinu, osim ako supružnik koji je ostvario dobitak ne 
dokaže da je u igru uložio posebnu imovinu.</p>

<p class="italik">Pravo intelektualne svojine</p>

<p class="clan">Član 173.</p>
<p>Imovina stečena korišćenjem prava intelektualne svojine u toku trajanja 
zajednice života u braku predstavlja zajedničku imovinu.</p>

<p class="italik">Upravljanje i raspolaganje</p>

<p class="clan">Član 174.</p>
<p>(1) Zajedničkom imovinom supružnici upravljaju i raspolažu zajednički i 
sporazumno.</p>
<p>(2) Smatra se da poslove redovnog upravljanja supružnik uvek preduzima uz 
saglasnost drugog supružnika.</p>
<p>(3) Supružnik ne može raspolagati svojim udelom u zajedničkoj imovini niti ga 
može opteretiti pravnim poslom među živima.</p>

<p class="italik">Uvećanje vrednosti</p>

<p class="clan">Član 175.</p>
<p>Ako je posle prestanka zajedničkog života u braku došlo do uvećanja vrednosti 
zajedničke imovine, svaki supružnik ima pravo na potraživanje u novcu odnosno 
pravo na udeo u uvećanoj vrednosti srazmerno svom doprinosu.</p>

<p class="italik">Upisivanje u javni registar</p>

<p class="clan">Član 176.</p>
<p>(1) Smatra se da su supružnici izvršili deobu zajedničke imovine ako su u 
javni registar prava na nepokretnostima upisana oba supružnika kao suvlasnici na 
opredeljenim udelima.</p>
<p>(2) Smatra se da je upis izvršen na ime oba supružnika i kada je izvršen na 
ime samo jednog od njih, osim ako nakon upisa nije zaključen pismeni sporazum 
supružnika o deobi zajedničke imovine odnosno bračni ugovor, ili je o pravima 
supružnika na nepokretnosti odlučivao sud.</p>

<p class="bold">Deoba zajedničke imovine</p>

<p class="italik">Pojam deobe</p>

<p class="clan">Član 177.</p>
<p>Deobom zajedničke imovine, u smislu ovog zakona, smatra se utvrđivanje 
suvlasničkog odnosno supoverilačkog udela svakog supružnika u zajedničkoj 
imovini.</p>

<p class="italik">Vreme deobe</p>

<p class="clan">Član 178.</p>
<p>Deoba zajedničke imovine može se vršiti za vreme trajanja braka i posle 
njegovog prestanka.</p>

<p class="italik">Sporazumna deoba</p>

<p class="clan">Član 179.</p>
<p>(1) Supružnici mogu zaključiti sporazum o deobi zajedničke imovine (sporazumna 
deoba).</p>
<p class="v2-clan-left-1">(2) Sporazum o deobi zajedničke imovine supružnika 
zaključuje se u obliku javnobeležnički potvrđene (solemnizovane) isprave.</p>
<p class="hide-change">*Službeni glasnik RS, broj 6/2015</p>

<p class="italik">Sudska deoba</p>

<p class="clan">Član 180.</p>
<p>(1) Ako supružnici ne mogu da se sporazumeju o deobi zajedničke imovine, 
deobu zajedničke imovine vrši sud (sudska deoba).</p>
<p>(2) Pretpostavlja se da su udeli supružnika u zajedničkoj imovini jednaki.</p>
<p>(3) Veći udeo jednog supružnika u sticanju zajedničke imovine zavisi od 
njegovih ostvarenih prihoda, vođenja poslova u domaćinstvu, staranja o deci, 
staranja o imovini te drugih okolnosti od značaja za održavanje ili uvećanje 
vrednosti zajedničke imovine.</p>
<p>(4) Veći udeo u sticanju zajedničke imovine utvrđuje se u istoj srazmeri za 
sva prava i obaveze u trenutku prestanka zajednice života u braku.</p>
<p>(5) Veći udeo jednog supružnika u sticanju pojedinog prava iz zajedničke 
imovine može se utvrditi samo ako je to pravo ekonomski samostalno u odnosu na 
ostala prava iz zajedničke imovine, a supružnik je u sticanju tog prava 
učestvovao i prihodima od svoje posebne imovine.</p>

<p class="italik">Pravo na deobu</p>

<p class="clan">Član 181.</p>
<p>Pravo na deobu zajedničke imovine imaju: supružnici, naslednici umrlog 
supružnika i poverioci onog supružnika iz čije se posebne imovine nisu mogla 
namiriti njihova potraživanja.</p>

<p class="italik">Deoba stvari za ličnu upotrebu supružnika</p>

<p class="clan">Član 182.</p>
<p>(1) Stvari za ličnu upotrebu jednog supružnika pripadaju mu u isključivu 
svojinu bez uračunavanja u njegov udeo ako njihova vrednost nije nesrazmerno velika 
u odnosu na vrednost zajedničke imovine i vrednost stvari za ličnu upotrebu 
drugog supružnika.</p>
<p>(2) Ako je vrednost stvari iz stava 1. ovog člana nesrazmerno velika, one 
pripadaju u isključivu svojinu supružniku sa uračunavanjem u njegov udeo.</p>

<p class="italik">Deoba stvari namenjenih detetu</p>

<p class="clan">Član 183.</p>
<p>(1) Stvari namenjene detetu pripadaju u isključivu svojinu supružniku koji vrši 
roditeljsko pravo bez uračunavanja u njegov udeo.</p>
<p>(2) Ako roditelji vrše roditeljsko pravo zajednički, nad stvarima namenjenim 
detetu imaju pravo zajedničke svojine.</p>

<p class="italik">Deoba stvari za vršenje zanata ili zanimanja</p>

<p class="clan">Član 184.</p>
<p>Stvari za vršenje zanata ili zanimanja jednog supružnika pripadaju mu u 
isključivu svojinu sa uračunavanjem u njegov udeo.</p>

<p class="italik">Deoba predmeta domaćinstva</p>

<p class="clan">Član 185.</p>
<p>Predmeti domaćinstva na kojima jedan supružnik nakon prestanka zajednice 
života u braku ima državinu u trajanju od najmanje tri godine pripadaju mu u 
isključivu svojinu sa uračunavanjem u njegov udeo.</p>

<p class="bold">Odgovornost za obaveze</p>

<p class="italik">Odgovornost za sopstvene obaveze</p>

<p class="clan">Član 186.</p>
<p>Za sopstvene obaveze preuzete pre ili nakon sklapanja braka odgovara supružnik 
koji ih je preuzeo svojom posebnom imovinom, kao i svojim udelom u zajedničkoj 
imovini.</p>

<p class="italik">Odgovornost za zajedničke obaveze</p>

<p class="clan">Član 187.</p>
<p>(1) Za obaveze preuzete radi podmirenja potreba zajedničkog života u braku, 
kao i za obaveze koje po zakonu terete oba supružnika, odgovaraju supružnici 
solidarno svojom zajedničkom i posebnom imovinom.</p>
<p>(2) Supružnik koji je iz svoje posebne imovine podmirio zajedničku obavezu 
ima pravo na naknadu od drugog supružnika srazmerno njegovom udelu u zajedničkoj 
imovini.</p>

<p class="bold">3. Ugovori supružnika</p>

<p class="italik">Bračni ugovor</p>

<p class="clan">Član 188.</p>
<p>(1) Supružnici odnosno budući supružnici mogu svoje imovinske odnose na 
postojećoj ili budućoj imovini urediti ugovorom (bračni ugovor).</p>
<p class="v2-clan-left-1">(2) Bračni ugovor zaključuje se u obliku 
javnobeležnički potvrđene (solemnizovane) isprave. Prilikom potvrđivanja 
(solemnizacije) ugovora javni beležnik je dužan da ugovornike naročito upozori 
na to da se njime isključuje zakonski režim zajedničke imovine, o čemu stavlja 
napomenu u klauzuli o potvrđivanju.</p>
<p>(3) Bračni ugovor koji se odnosi na nepokretnosti upisuje se u javni registar 
prava na nepokretnostima.</p>
<p class="hide-change">*Službeni glasnik RS, broj 6/2015</p>

<p class="italik">Ugovor o upravljanju i raspolaganju zajedničkom imovinom</p>

<p class="clan">Član 189.</p>
<p>(1) Supružnici mogu zaključiti ugovor na osnovu koga će jedan od njih upravljati 
i raspolagati celokupnom zajedničkom imovinom ili nekim njenim delovima.</p>
<p>(2) Ugovor iz stava 1. ovog člana može se odnositi: samo na upravljanje ili 
samo na raspolaganje ili samo na pojedine poslove upravljanja i raspolaganja.</p>
<p>(3) Upravljanje obuhvata i raspolaganje u okviru redovnog poslovanja, osim ako 
nije drugačije ugovoreno.</p>
<p>(4) Ugovor o upravljanju i raspolaganju zajedničkom imovinom koji se odnosi na 
nepokretnosti upisuje se u javni registar prava na nepokretnostima.</p>
<p class="v2-clan-left-1">(5) Ugovor iz stava 1. ovog člana zaključuje se u 
obliku javnobeležnički potvrđene (solemnizovane) isprave.</p>
<p class="hide-change">*Službeni glasnik RS, broj 6/2015</p>

<p class="bold">Ugovor o poklonu</p>

<p class="clan">Član 190.</p>
<p>(1) Ako brak prestane razvodom ili poništenjem, uobičajeni pokloni koje su 
supružnici učinili jedan drugome u toku trajanja zajedničkog života u braku ne 
vraćaju se.</p>
<p>(2) Vraćaju se pokloni čija je vrednost nesrazmerno velika u odnosu na 
vrednost zajedničke imovine supružnika, a koje su supružnici učinili jedan 
drugom u toku trajanja zajedničkog života u braku.</p>
<p>(3) Pravo na povraćaj poklona nema supružnik ako bi prihvatanje njegovog 
zahteva za povraćaj poklona predstavljalo očiglednu nepravdu za drugog 
supružnika.</p>
<p>(4) Pokloni se vraćaju prema stanju u kome su se nalazili u trenutku prestanka 
zajedničkog života u braku.</p>

<p class="clan">II. IMOVINSКI ODNOSI VANBRAČNIH PARTNERA</p>

<p class="bold">Zajednička imovina</p>

<p class="clan">Član 191.</p>
<p>(1) Imovina koju su vanbračni partneri stekli radom u toku trajanja zajednice 
života u vanbračnoj zajednici predstavlja njihovu zajedničku imovinu.</p>
<p>(2) Na imovinske odnose vanbračnih partnera shodno se primenjuju odredbe ovog 
zakona o imovinskim odnosima supružnika.</p>

<p class="clan">III. IMOVINSКI ODNOSI DETETA I RODITELJA</p>

<p class="bold">Upravljanje imovinom deteta</p>

<p class="clan">Član 192.</p>
<p>(1) Dete samostalno upravlja imovinom koju stekne radom.</p>
<p>(2) Roditelji imaju pravo i dužnost da upravljaju imovinom deteta koju ono nije 
steklo radom.</p>

<p class="bold">Raspolaganje imovinom deteta</p>

<p class="clan">Član 193.</p>
<p>(1) Dete samostalno raspolaže imovinom koju stekne radom.</p>
<p>(2) Roditelji imaju pravo da raspolažu imovinom deteta koju ono nije steklo 
radom.</p>
<p>(3) Raspolaganje nepokretnom imovinom i pokretnom imovinom velike vrednosti 
roditelji mogu preduzimati samo uz prethodnu ili naknadnu saglasnost organa 
starateljstva.</p>
<p>(4) Glavnicu imovine deteta roditelji mogu upotrebiti samo za njegovo 
izdržavanje ili kada to zahteva neki drugi važan interes deteta.</p>
<p>(5) Prihode od imovine deteta roditelji mogu upotrebiti i za sopstveno 
izdržavanje odnosno za izdržavanje svog drugog zajedničkog maloletnog deteta.</p>

<p class="bold">Pravo stanovanja (habitatio)</p>

<p class="clan">Član 194.</p>
<p>(1) Dete i roditelj koji vrši roditeljsko pravo imaju pravo stanovanja na stanu 
čiji je vlasnik drugi roditelj deteta ako dete i roditelj koji vrši roditeljsko 
pravo nemaju pravo svojine na useljivom stanu.</p>
<p>(2) Pravo stanovanja traje do punoletstva deteta.</p>
<p>(3) Nemaju pravo stanovanja dete i roditelj ako bi prihvatanje njihovog zahteva 
za pravo stanovanja predstavljalo očiglednu nepravdu za drugog roditelja.</p>

<p class="clan">IV. IMOVINSКI ODNOSI ČLANOVA PORODIČNE ZAJEDNICE</p>

<p class="bold">Zajednička imovina</p>

<p class="clan">Član 195.</p>
<p>(1) Imovina koju su zajedno sa supružnicima odnosno vanbračnim partnerima 
stekli radom članovi njihove porodice u toku trajanja zajednice života u 
porodičnoj zajednici predstavlja njihovu zajedničku imovinu.</p>
<p>(2) Članovima porodice u smislu stava 1. ovog člana smatraju se krvni, 
tazbinski i adoptivni srodnici supružnika odnosno vanbračnih partnera koji 
zajedno sa njima žive.</p>
<p>(3) Na imovinske odnose članova porodične zajednice shodno se primenjuju 
odredbe ovog zakona o imovinskim odnosima supružnika, osim odredbe člana 176. 
stav 2. (upisivanje u javni registar) i člana 180. stav 2. (pretpostavka o 
jednakim udelima).</p>

<p class="bold">Primena zakona kojim se uređuju svojinskopravni odnosi i primena zakona kojim 
se uređuju obligacioni odnosi</p>

<p class="clan">Član 196.</p>
<p>Na imovinske odnose supružnika, vanbračnih partnera, deteta i roditelja te 
članova porodične zajednice koji nisu uređeni ovim zakonom, primenjuju se odredbe 
zakona kojim se uređuju svojinskopravni odnosi i zakona kojim se uređuju 
obligacioni odnosi.</p>

<p class="clan">Deveti deo</p>

<p class="bold">ZAŠTITA OD NASILJA U PORODICI</p>

<p class="bold">Nasilje u porodici</p>

<p class="clan">Član 197.</p>
<p>(1) Nasilje u porodici, u smislu ovog zakona, jeste ponašanje kojim jedan član 
porodice ugrožava telesni integritet, duševno zdravlje ili spokojstvo drugog 
člana porodice.</p>
<p>(2) Nasiljem u porodici, u smislu stava 1. ovog člana, smatra se naročito:</p>
<p>1. nanošenje ili pokušaj nanošenja telesne povrede;</p>
<p>2. izazivanje straha pretnjom ubistva ili nanošenja telesne povrede članu 
porodice ili njemu bliskom licu;</p>
<p>3. prisiljavanje na seksualni odnos;</p>
<p>4. navođenje na seksualni odnos ili seksualni odnos sa licem koje nije 
navršilo 14. godinu života ili nemoćnim licem;</p>
<p>5. ograničavanje slobode kretanja ili komuniciranja sa trećim licima;</p>
<p>6. vređanje, kao i svako drugo drsko, bezobzirno i zlonamerno ponašanje.</p>
<p>(3) Članovima porodice u smislu stava 1. ovog člana smatraju se:</p>
<p>1. supružnici ili bivši supružnici;</p>
<p>2. deca, roditelji i ostali krvni srodnici, te lica u tazbinskom ili 
adoptivnom srodstvu, odnosno lica koja vezuje hraniteljstvo;</p>
<p>3. lica koja žive ili su živela u istom porodičnom domaćinstvu;</p>
<p>4. vanbračni partneri ili bivši vanbračni partneri;</p>
<p>5. lica koja su međusobno bila ili su još uvek u emotivnoj ili seksualnoj 
vezi, odnosno koja imaju zajedničko dete ili je dete na putu da bude rođeno, 
iako nikada nisu živela u istom porodičnom domaćinstvu.</p>

<p class="bold">Mere zaštite</p>

<p class="clan">Član 198.</p>
<p>(1) Protiv člana porodice koji vrši nasilje sud može odrediti jednu ili više 
mera zaštite od nasilja u porodici, kojom se privremeno zabranjuje ili ograničava 
održavanje ličnih odnosa sa drugim članom porodice.</p>
<p>(2) Mere zaštite od nasilja u porodici jesu:</p>
<p>1. izdavanje naloga za iseljenje iz porodičnog stana ili kuće, bez obzira na 
pravo svojine odnosno zakupa nepokretnosti;</p>
<p>2. izdavanje naloga za useljenje u porodični stan ili kuću, bez obzira na pravo 
svojine odnosno zakupa nepokretnosti;</p>
<p>3. zabrana približavanja članu porodice na određenoj udaljenosti;</p>
<p>4. zabrana pristupa u prostor oko mesta stanovanja ili mesta rada člana 
porodice;</p>
<p>5. zabrana daljeg uznemiravanja člana porodice.</p>
<p>(3) Mera zaštite od nasilja u porodici može trajati najviše godinu dana.</p>
<p>(4) Vreme provedeno u pritvoru kao i svako lišenje slobode u vezi s krivičnim 
delom odnosno prekršajem uračunava se u vreme trajanja mere zaštite od nasilja u 
porodici.</p>

<p class="bold">Produžavanje mere zaštite</p>

<p class="clan">Član 199.</p>
<p>Mera zaštite od nasilja u porodici može se produžavati sve dok ne prestanu 
razlozi zbog kojih je mera bila određena.</p>

<p class="bold">Prestanak mere zaštite</p>

<p class="clan">Član 200.</p>
<p>Mera zaštite od nasilja u porodici može prestati pre isteka vremena trajanja 
ako prestanu razlozi zbog kojih je mera bila određena.</p>

<p class="clan">Deseti deo</p>

<p class="bold">POSTUPCI U VEZI SA PORODIČNIM ODNOSIMA</p>

<p class="clan">I. POSTUPAК PRED SUDOM</p>

<p class="bold">1. Zajedničke odredbe</p>

<p class="italik">Sadržina ovog dela zakona</p>

<p class="clan">Član 201.</p>
<p>Odredbama ovog dela zakona uređuju se posebni parnični postupci u vezi sa 
porodičnim odnosima.</p>

<p class="italik">Primena zakona kojim se uređuje parnični postupak</p>

<p class="clan">Član 202.</p>
<p>Na postupak suda koji je u vezi sa porodičnim odnosima primenjuju se odredbe 
zakona kojim se uređuje parnični postupak, ako ovim zakonom nije drugačije 
određeno.</p>

<p class="italik">Sastav veća</p>

<p class="hide-change" style="text-align: center"><em>Član 203.</em></p>
<p class="hide-change" style="text-align: center"><em>Prestao je da važi (vidi čl. 507. i 508. Zakona - 72/2011-73)</em></p>

<p class="italik">Hitnost postupka</p>

<p class="clan">Član 204.</p>
<p>(1) Postupak u vezi sa porodičnim odnosima hitan je ako se odnosi na dete ili 
roditelja koji vrši roditeljsko pravo.</p>
<p>(2) U postupku u vezi sa porodičnim odnosima tužba se ne dostavlja tuženom na 
odgovor.</p>
<p>(3) Postupak iz stava 1. ovog člana sud će, po pravilu, sprovesti na najviše 
dva ročišta.</p>
<p>(4) Prvo ročište zakazuje se tako da se održi u roku od 15 dana od dana kada 
su tužba ili predlog primljeni u sudu.</p>
<p>(5) Drugostepeni sud dužan je da donese odluku u roku od 30 dana od dana kada 
mu je dostavljena žalba.</p>

<p class="italik">Istražno načelo</p>

<p class="clan">Član 205.</p>
<p>U postupku u vezi sa porodičnim odnosima sud može utvrđivati činjenice i kada 
one nisu među strankama sporne, a može i samostalno istraživati činjenice koje 
nijedna stranka nije iznela.</p>

<p class="italik">Isključivanje javnosti</p>

<p class="clan">Član 206.</p>
<p>(1) U postupku u vezi sa porodičnim odnosima javnost je isključena.</p>
<p>(2) Podaci iz sudskih spisa spadaju u službenu tajnu i nju su dužni da čuvaju 
svi učesnici u postupku kojima su ti podaci dostupni.</p>

<p class="italik">Odluka o troškovima</p>

<p class="clan">Član 207.</p>
<p>O naknadi troškova postupka u vezi sa porodičnim odnosima sud odlučuje po 
slobodnoj oceni, vodeći računa o razlozima pravičnosti.</p>

<p class="italik">Revizija</p>

<p class="clan">Član 208.</p>
<p>Revizija je uvek dozvoljena u postupcima u vezi sa porodičnim odnosima, osim 
ako ovim zakonom nije drugačije određeno.</p>

<p class="bold">2. Postupak u bračnom sporu</p>

<p class="italik">Mesna nadležnost</p>

<p class="clan">Član 209.</p>
<p>U bračnom sporu mesno je nadležan sud određen zakonom kojim se uređuje 
parnični postupak.</p>

<p class="italik">Pokretanje postupka</p>

<p class="clan">Član 210.</p>
<p>(1) Postupak radi utvrđivanja postojanja ili nepostojanja braka, kao i za 
poništenje i razvod braka (bračni spor), pokreće se tužbom.</p>
<p>(2) Postupak za razvod braka pokreće se i predlogom za sporazumni razvod 
braka.</p>

<p class="italik">Tužba za utvrđenje postojanja ili nepostojanja braka</p>

<p class="clan">Član 211.</p>
<p>Tužbu za utvrđenje postojanja ili nepostojanja braka mogu podneti supružnici, 
lica koja imaju pravni interes da bude utvrđeno postojanje ili nepostojanje braka 
i javni tužilac.</p>

<p class="italik">Tužba za poništenje ništavog braka</p>

<p class="clan">Član 212.</p>
<p>(1) Tužbu za poništenje braka iz uzroka navedenih u čl. 31-33, članu 34. stav 
1. i čl. 35. i 36. ovog zakona mogu podneti supružnici, lica koja imaju pravni 
interes da brak bude poništen i javni tužilac.</p>
<p>(2) U slučajevima iz stava 1. ovog člana brak se može poništiti i posle 
njegovog prestanka.</p>
<p>(3) Pravo na podizanje tužbe za poništenje ništavog braka ne zastareva.</p>

<p class="italik">Dokazivanje ništavosti (bračnost)</p>

<p class="clan">Član 213.</p>
<p>(1) U postupku za poništenje braka koji je sklopljen za vreme trajanja ranijeg 
braka jednog supružnika, postojanje ranijeg braka dokazuje se izvodom iz matične 
knjige venčanih.</p>
<p>(2) Ako tužilac postojanje ranijeg braka ne može dokazati izvodom iz matične 
knjige venčanih, sud će mu naložiti da u određenom roku pokrene parnicu radi 
utvrđivanja da raniji brak postoji, a ako on to ne učini, smatraće se da je tužba 
povučena.</p>
<p>(3) Ako tuženi osporava punovažnost ranijeg braka koji je upisan u matičnu 
knjigu venčanih, sud će mu naložiti da u određenom roku pokrene parnicu za 
poništenje ranijeg braka, a ako on to ne učini, smatraće se da je od svoje tvrdnje 
odustao.</p>

<p class="italik">Naknadni nestanak uzroka ništavosti (bračnost)</p>

<p class="clan">Član 214.</p>
<p>Sud će odbiti tužbeni zahtev za poništenje braka ako je raniji brak prestao do 
zaključenja glavne rasprave.</p>

<p class="italik">Tužba za poništenje rušljivog braka (maloletstvo)</p>

<p class="clan">Član 215.</p>
<p>(1) Supružnik koji je u vreme sklapanja braka bio maloletan može podneti tužbu 
za poništenje braka sklopljenog bez dozvole suda u roku od godinu dana od dana 
sticanja punoletstva.</p>
<p>(2) Roditelji maloletnog supružnika, odnosno njegov staratelj, mogu podneti 
tužbu za poništenje braka sklopljenog bez dozvole suda do punoletstva maloletnog 
supružnika.</p>

<p class="italik">Tužba za poništenje rušljivog braka (prinuda i zabluda)</p>

<p class="clan">Član 216.</p>
<p>Supružnik koji je brak sklopio pod prinudom ili u zabludi može podneti tužbu 
za poništenje braka u roku od godinu dana od dana kada je prinuda prestala ili je 
zabluda uočena.</p>

<p class="italik">Tužba za poništenje rušljivog braka (nesposobnost za rasuđivanje)</p>

<p class="clan">Član 217.</p>
<p>Supružnik koji nije bio sposoban za rasuđivanje u trenutku sklapanja braka, a 
naknadno postane sposoban za rasuđivanje, može podneti tužbu za poništenje braka u 
roku od godinu dana od dana prestanka nesposobnosti za rasuđivanje, odnosno od 
dana pravnosnažnosti sudske odluke o vraćanju poslovne sposobnosti.</p>

<p class="italik">Naslednici i staratelj</p>

<p class="clan">Član 218.</p>
<p>(1) Pravo na tužbu za poništenje braka ne prelazi na naslednike supružnika.</p>
<p>(2) Naslednici supružnika mogu nastaviti već započeti postupak radi 
utvrđivanja da je postojao osnov za poništenje braka.</p>
<p>(3) Staratelj maloletnog ili poslovno nesposobnog supružnika može podneti 
tužbu za poništenje braka samo uz prethodnu saglasnost organa starateljstva.</p>

<p class="italik">Tužba za razvod braka</p>

<p class="clan">Član 219.</p>
<p>Tužbu za razvod braka mogu podneti oba supružnika.</p>

<p class="italik">Naslednici i staratelj</p>

<p class="clan">Član 220.</p>
<p>(1) Pravo na tužbu za razvod braka ne prelazi na naslednike supružnika.</p>
<p>(2) Naslednici supružnika mogu nastaviti već započeti postupak radi 
utvrđivanja da je postojao osnov za razvod braka.</p>
<p>(3) Naslednici supružnika koji su pokrenuli bračni spor predlogom za 
sporazumni razvod braka mogu nastaviti već započeti postupak radi utvrđivanja da 
je postojao osnov za razvod braka.</p>
<p>(4) Staratelj poslovno nesposobnog supružnika može podneti tužbu za razvod 
braka samo uz prethodnu saglasnost organa starateljstva.</p>

<p class="italik">Punomoćnik</p>

<p class="clan">Član 221.</p>
<p>(1) Ako tužbu u bračnom sporu podnosi punomoćnik stranke, punomoćje mora biti 
overeno i izdato samo radi zastupanja u bračnom sporu.</p>
<p>(2) Punomoćje mora da sadrži navode u pogledu vrste tužbe i osnova za 
podnošenje tužbe.</p>
<p>(3) U bračnom sporu koji je pokrenut predlogom za sporazumni razvod braka 
supružnike ne može zastupati isti punomoćnik.</p>

<p class="italik">Odricanje od tužbenog zahteva</p>

<p class="clan">Član 222.</p>
<p>U bračnom sporu odricanje od tužbenog zahteva ima isto pravno dejstvo kao 
povlačenje tužbe.</p>

<p class="italik">Povlačenje tužbe</p>

<p class="clan">Član 223.</p>
<p>(1) U bračnom sporu tužilac može tužbu povući do zaključenja glavne rasprave 
bez pristanka tuženog, a sa pristankom tuženog dok postupak nije pravnosnažno 
završen.</p>
<p>(2) Predlog za sporazumni razvod braka mogu povući jedan ili oba supružnika 
dok postupak nije pravnosnažno završen.</p>
<p>(3) Ako je do povlačenja tužbe ili predloga u skladu sa st. 1. i 2. ovog člana 
došlo posle donošenja prvostepene presude, sud će rešenjem utvrditi da je presuda 
bez pravnog dejstva i da se postupak obustavlja.</p>

<p class="italik">Presuda i sudsko poravnanje</p>

<p class="clan">Član 224.</p>
<p>(1) U bračnom sporu ne može se izreći presuda zbog propuštanja niti presuda na 
osnovu priznanja ili odricanja.</p>
<p>(2) U bračnom sporu stranke ne mogu da zaključe sudsko poravnanje.</p>

<p class="italik">Presuda o razvodu braka na osnovu sporazuma o razvodu</p>

<p class="clan">Član 225.</p>
<p>(1) Sporazum supružnika o vršenju roditeljskog prava unosi se u izreku presude 
o razvodu braka ukoliko sud proceni da je taj sporazum u najboljem interesu 
deteta.</p>
<p>(2) Sporazum supružnika o deobi zajedničke imovine unosi se u izreku presude 
kojom se brak razvodi na osnovu sporazuma o razvodu braka.</p>

<p class="italik">Presuda u bračnom sporu</p>

<p class="clan">Član 226.</p>
<p>(1) Sud je dužan da presudom u bračnom sporu odluči o vršenju roditeljskog 
prava.</p>
<p>(2) Sud može presudom u bračnom sporu odlučiti o potpunom ili delimičnom 
lišenju roditeljskog prava.</p>
<p>(3) Sud može presudom u bračnom sporu odrediti jednu ili više mera zaštite od 
nasilja u porodici.</p>

<p class="italik">Pobijanje presude</p>

<p class="clan">Član 227.</p>
<p>(1) Presuda kojom se brak razvodi na osnovu sporazuma o razvodu može se 
pobijati samo zbog bitnih povreda odredaba parničnog postupka ili zbog toga što 
je sporazum o razvodu zaključen pod prinudom ili u zabludi.</p>
<p>(2) Pravnosnažna presuda u bračnom sporu ne može se pobijati vanrednim 
pravnim lekovima u pogledu dela u kome je doneta odluka o poništenju ili razvodu 
braka.</p>

<p class="italik">Smrt stranaka</p>

<p class="clan">Član 228.</p>
<p>(1) Ako u toku bračnog spora umre jedan ili umru oba supružnika, prvostepeni 
sud će rešenjem utvrditi da se postupak obustavlja.</p>
<p>(2) Odredba stava 1. ovog člana ne dira u pravo naslednika da nastave 
postupak u skladu sa čl. 218. i 220. ovog zakona.</p>

<p class="bold">Postupak posredovanja</p>

<p class="italik">Sadržina postupka posredovanja</p>

<p class="clan">Član 229.</p>
<p>Postupak posredovanja (u daljem tekstu: posredovanje) obuhvata postupak za 
pokušaj mirenja (u daljem tekstu: mirenje) i postupak za pokušaj sporazumnog 
okončanja spora (u daljem tekstu: nagodba).</p>

<p class="italik">Кada se sprovodi posredovanje</p>

<p class="clan">Član 230.</p>
<p>(1) Posredovanje se redovno sprovodi uz postupak u bračnom sporu koji je 
pokrenut tužbom jednog od supružnika.</p>
<p>(2) Posredovanje u bračnom sporu se ne sprovodi:</p>
<p>1. ako jedan od supružnika ne pristane na posredovanje;</p>
<p>2. ako je jedan od supružnika nesposoban za rasuđivanje;</p>
<p>3. ako je boravište jednog od supružnika nepoznato;</p>
<p>4. ako jedan ili oba supružnika žive u inostranstvu.</p>

<p class="italik">Кo sprovodi posredovanje</p>

<p class="clan">Član 231.</p>
<p>(1) Posredovanje, po pravilu, sprovodi sud.</p>
<p>(2) Uz poziv na ročište za posredovanje dostavlja se i tužba za poništenje ili 
razvod braka.</p>
<p>(3) Sudija koji rukovodi posredovanjem ne može učestvovati u donošenju odluke u 
nekoj kasnijoj fazi postupka, osim ako je posredovanje uspelo.</p>

<p class="italik">Кako se sprovodi posredovanje</p>

<p class="clan">Član 232.</p>
<p>(1) Po prijemu tužbe za poništenje ili razvod braka, sud zakazuje ročište za 
posredovanje koje se održava samo pred sudijom pojedincem.</p>
<p>(2) Sudija koji rukovodi posredovanjem dužan je da preporuči supružnicima da 
se podvrgnu i psiho-socijalnom savetovanju.</p>
<p>(3) Ako supružnici pristanu na psiho-socijalno savetovanje, sud će na njihov 
predlog, ili uz njihovu saglasnost, poveriti posredovanje nadležnom organu 
starateljstva, bračnom ili porodičnom savetovalištu, odnosno drugoj ustanovi koja 
je specijalizovana za posredovanje u porodičnim odnosima.</p>
<p>(4) Poveravanje se vrši dostavljanjem tužbe za poništenje ili razvod braka.</p>

<p class="bold">Mirenje</p>

<p class="italik">Кada se sprovodi mirenje</p>

<p class="clan">Član 233.</p>
<p>Mirenje se sprovodi samo u bračnom sporu koji je pokrenut tužbom za razvod 
braka.</p>

<p class="italik">Svrha mirenja</p>

<p class="clan">Član 234.</p>
<p>Svrha mirenja jeste da se poremećeni odnos supružnika razreši bez konflikta i 
bez razvoda braka.</p>

<p class="italik">Poziv na mirenje</p>

<p class="clan">Član 235.</p>
<p>(1) Na mirenje se pozivaju oba supružnika.</p>
<p>(2) Punomoćnici ne mogu zastupati supružnike niti mogu prisustvovati mirenju.</p>

<p class="italik">Кada je mirenje uspelo</p>

<p class="clan">Član 236.</p>
<p>Ako se supružnici pomire, smatraće se da je tužba za razvod braka povučena.</p>

<p class="italik">Кada mirenje nije uspelo</p>

<p class="clan">Član 237.</p>
<p>(1) Ako se jedan ili oba supružnika, iako su uredno pozvani, ne odazovu 
pozivu za mirenje, smatraće se da mirenje nije uspelo i nastaviće se postupak 
nagodbe.</p>
<p>(2) Ako ne dođe do pomirenja, u smislu stava 1. ovog člana, ali sud odnosno 
ustanova kojoj je poveren postupak posredovanja proceni da ima izgleda da do 
pomirenja dođe, sa mirenjem se može nastaviti.</p>

<p class="italik">Zapisnik o mirenju</p>

<p class="clan">Član 238.</p>
<p>(1) O mirenju sud odnosno ustanova kojoj je poveren postupak posredovanja 
sastavlja zapisnik koji sadrži izjave supružnika o tome da su se pomirili odnosno 
da mirenje nije uspelo.</p>
<p>(2) Ustanova kojoj je poveren postupak posredovanja dužna je da o rezultatu 
mirenja obavesti sud kojem je podneta tužba za razvod braka i dostavi mu zapisnik 
o mirenju.</p>

<p class="italik">Trajanje mirenja</p>

<p class="clan">Član 239.</p>
<p>(1) Sud odnosno ustanova kojoj je poveren postupak posredovanja dužni su da 
mirenje sprovedu u roku od dva meseca od dana dostavljanja tužbe sudu odnosno 
ustanovi.</p>
<p>(2) Ako ustanova kojoj je poveren postupak posredovanja ne obavesti sud o 
rezultatima mirenja u roku od tri meseca od dana kada joj je dostavljena tužba za 
razvod braka, postupak mirenja će sprovesti sud.</p>
<p>(3) Ročište za mirenje sud je dužan da zakaže tako da se održi u roku od 15 
dana od dana kada je istekao rok iz stava 2. ovog člana.</p>

<p class="bold">Nagodba</p>

<p class="italik">Кada se sprovodi nagodba</p>

<p class="clan">Član 240.</p>
<p>Nagodba se sprovodi u bračnom sporu koji je pokrenut tužbom za poništenje 
braka, odnosno tužbom za razvod braka a mirenje supružnika nije uspelo.</p>

<p class="italik">Svrha nagodbe</p>

<p class="clan">Član 241.</p>
<p>(1) Svrha nagodbe jeste da se poremećeni odnos supružnika razreši bez 
konflikta nakon poništenja ili razvoda braka.</p>
<p>(2) Sud odnosno ustanova kojoj je poveren postupak posredovanja nastojaće da 
supružnici postignu sporazum o vršenju roditeljskog prava i sporazum o deobi 
zajedničke imovine.</p>

<p class="italik">Poziv na nagodbu</p>

<p class="clan">Član 242.</p>
<p>Na nagodbu se pozivaju oba supružnika i njihovi punomoćnici.</p>

<p class="italik">Кada je nagodba uspela</p>

<p class="clan">Član 243.</p>
<p>(1) Ako supružnici postignu sporazum o vršenju roditeljskog prava i sporazum o 
deobi zajedničke imovine, smatraće se da je nagodba uspela.</p>
<p>(2) Ako supružnici postignu samo sporazum o vršenju roditeljskog prava ili samo 
sporazum o deobi zajedničke imovine, smatraće se da je nagodba delimično uspela.</p>
<p>(3) Ako je nagodba uspela ili je delimično uspela, sporazum supružnika o 
deobi zajedničke imovine unosi se u izreku presude o poništenju ili razvodu 
braka.</p>
<p>(4) Ako je nagodba uspela ili je delimično uspela, sporazum supružnika o 
vršenju roditeljskog prava unosi se u izreku presude o poništenju ili razvodu braka 
ukoliko sud proceni da je taj sporazum u najboljem interesu deteta.</p>

<p class="italik">Кada nagodba nije uspela</p>

<p class="clan">Član 244.</p>
<p>(1) Ako se jedan ili oba supružnika, iako su uredno pozvani, ne odazovu 
pozivu na nagodbu, smatraće se da nagodba nije uspela i nastaviće se postupak po 
tužbi za poništenje ili razvod braka.</p>
<p>(2) Ako ne dođe do nagodbe, u smislu stava 1. ovog člana, ali sud odnosno 
ustanova kojoj je poveren postupak posredovanja proceni da ima izgleda da se 
nagodba postigne, sa nagodbom se može nastaviti.</p>

<p class="italik">Zapisnik o nagodbi</p>

<p class="clan">Član 245.</p>
<p>(1) O nagodbi sud odnosno ustanova kojoj je poveren postupak posredovanja 
sastavlja zapisnik koji sadrži sporazum supružnika o vršenju roditeljskog prava i o 
deobi zajedničke imovine, odnosno izjave supružnika da nagodba nije uspela.</p>
<p>(2) Ustanova kojoj je poveren postupak posredovanja dužna je da o rezultatu 
nagodbe obavesti sud kojem je podneta tužba za poništenje ili razvod braka i 
dostavi mu zapisnik o nagodbi.</p>

<p class="italik">Trajanje nagodbe</p>

<p class="clan">Član 246.</p>
<p>(1) Sud je dužan da nagodbu sprovede u roku od dva meseca od dana kada je 
okončan postupak mirenja odnosno od dana kada je sudu dostavljena tužba za 
poništenje braka.</p>
<p>(2) Ustanova kojoj je poveren postupak posredovanja dužna je da nagodbu 
sprovede u roku od dva meseca od dana kada je okončan postupak mirenja odnosno od 
dana kada joj je dostavljena tužba za poništenje braka.</p>
<p>(3) Ako ustanova kojoj je poveren postupak posredovanja ne obavesti sud o 
rezultatima nagodbe u roku od tri meseca od dana kada je okončan postupak mirenja 
odnosno od dana kada joj je dostavljena tužba za poništenje braka, postupak 
nagodbe će sprovesti sud.</p>
<p>(4) Ročište za nagodbu sud je dužan da zakaže tako da se održi u roku od 15 
dana od dana kada je istekao rok iz stava 3. ovog člana.</p>

<p class="bold">3. Postupak u sporu o materinstvu i očinstvu</p>

<p class="italik">Mesna nadležnost</p>

<p class="clan">Član 247.</p>
<p>U sporu o materinstvu i očinstvu mesno je nadležan sud određen zakonom kojim 
se uređuje parnični postupak.</p>

<p class="italik">Pokretanje postupka</p>

<p class="clan">Član 248.</p>
<p>Postupak radi utvrđivanja i osporavanja materinstva (spor o materinstvu), radi 
utvrđivanja i osporavanja očinstva i radi poništenja priznanja očinstva (spor o 
očinstvu) pokreće se tužbom.</p>

<p class="italik">Tužba radi utvrđivanja materinstva</p>

<p class="clan">Član 249.</p>
<p>(1) Dete može podneti tužbu radi utvrđivanja materinstva bez obzira na rok.</p>
<p>(2) Žena koja tvrdi da je majka deteta može podneti tužbu radi utvrđivanja 
svog materinstva u roku od godinu dana od dana saznanja da je ona rodila dete, a 
najkasnije u roku od 10 godina od rođenja deteta.</p>

<p class="italik">Tužba radi osporavanja materinstva</p>

<p class="clan">Član 250.</p>
<p>(1) Dete može podneti tužbu radi osporavanja materinstva bez obzira na rok.</p>
<p>(2) Žena koja je upisana u matičnu knjigu rođenih kao majka deteta može 
podneti tužbu radi osporavanja svog materinstva u roku od godinu dana od dana 
saznanja da ona nije rodila dete, a najkasnije u roku od 10 godina od rođenja 
deteta.</p>
<p>(3) Žena koja tvrdi da je majka deteta može podneti tužbu radi osporavanja 
materinstva ženi koja je upisana u matičnu knjigu rođenih kao majka deteta u roku 
od godinu dana od dana saznanja da je ona rodila dete, a najkasnije u roku od 10 
godina od rođenja deteta.</p>
<p>(4) Muškarac koji se po ovom zakonu smatra ocem deteta može podneti tužbu 
radi osporavanja materinstva u roku od godinu dana od dana saznanja da žena koja 
je upisana u matičnu knjigu rođenih kao majka deteta nije rodila dete, a 
najkasnije u roku od 10 godina od rođenja deteta.</p>

<p class="italik">Tužba radi utvrđivanja očinstva</p>

<p class="clan">Član 251.</p>
<p>(1) Dete može podneti tužbu radi utvrđivanja očinstva bez obzira na rok.</p>
<p>(2) Majka može podneti tužbu radi utvrđivanja očinstva u roku od godinu dana 
od dana saznanja da muškarac koga smatra ocem deteta nije priznao očinstvo, a 
najkasnije u roku od 10 godina od rođenja deteta.</p>
<p>(3) Muškarac koji tvrdi da je otac deteta može podneti tužbu radi utvrđivanja 
svog očinstva u roku od godinu dana od dana saznanja da se sa njegovim priznanjem 
očinstva nisu saglasili majka, odnosno staratelj deteta, a najkasnije u roku od 
10 godina od rođenja deteta.</p>

<p class="italik">Tužba radi osporavanja očinstva</p>

<p class="clan">Član 252.</p>
<p>(1) Dete može podneti tužbu radi osporavanja očinstva bez obzira na rok.</p>
<p>(2) Majka može podneti tužbu radi osporavanja očinstva muškarcu koji se po 
ovom zakonu smatra ocem deteta u roku od godinu dana od dana saznanja da on nije 
otac, a najkasnije u roku od 10 godina od rođenja deteta.</p>
<p>(3) Muž majke može podneti tužbu radi osporavanja svog očinstva u roku od 
godinu dana od dana saznanja da on nije otac deteta, a najkasnije u roku od 10 
godina od rođenja deteta.</p>
<p>(4) Muškarac koji tvrdi da je otac deteta može podneti tužbu radi osporavanja 
očinstva muškarcu koji se po ovom zakonu smatra ocem deteta u roku od godinu 
dana od dana saznanja da je on otac deteta, a najkasnije u roku od 10 godina od 
rođenja deteta.</p>
<p>(5) Muškarac koji se smatra ocem deteta začetog uz biomedicinsku pomoć može 
podneti tužbu radi osporavanja svog očinstva u roku od godinu dana od dana 
saznanja da dete nije začeto postupkom biomedicinski potpomognutog oplođenja, a 
najkasnije u roku od 10 godina od rođenja deteta.</p>

<p class="italik">Tužba radi poništenja priznanja očinstva</p>

<p class="clan">Član 253.</p>
<p>(1) Tužbu radi poništenja izjave o priznanju očinstva, kao i izjave o 
saglasnosti sa priznanjem očinstva, iz uzroka navedenih u čl. 46–51. ovog zakona, 
mogu podneti lica koja su dala izjavu, lica koja imaju pravni interes da izjava 
bude poništena te javni tužilac.</p>
<p>(2) Lice koje je izjavu o priznanju očinstva, kao i izjavu o saglasnosti sa 
priznanjem očinstva, dalo pod prinudom ili u zabludi može podneti tužbu radi 
poništenja izjave u roku od godinu dana od dana kada je prinuda prestala ili je 
zabluda uočena.</p>

<p class="italik">Naslednici i staratelj tužioca</p>

<p class="clan">Član 254.</p>
<p>(1) Pravo na tužbu u sporu o materinstvu i očinstvu ne prelazi na naslednike.</p>
<p>(2) Naslednici tužioca mogu nastaviti već započeti postupak radi utvrđivanja 
da je postojao osnov za utvrđivanje ili osporavanje materinstva ili očinstva, 
odnosno radi poništenja priznanja očinstva.</p>
<p>(3) Staratelj maloletnog ili poslovno nesposobnog tužioca može podneti tužbu u 
sporu o materinstvu i očinstvu samo uz prethodnu saglasnost organa starateljstva.</p>

<p class="italik">Naslednici tuženog</p>

<p class="clan">Član 255.</p>
<p>(1) Ako tuženi u sporu o materinstvu i očinstvu nije više živ, tužba se 
podnosi protiv njegovih naslednika.</p>
<p>(2) Ako tuženi nema drugih naslednika, tužba se podnosi protiv Republike 
Srbije kao naslednika.</p>

<p class="italik">Suparničarska zajednica</p>

<p class="clan">Član 256.</p>
<p>(1) Stranke u sporu radi utvrđivanja materinstva jesu dete i žena koja tvrdi 
da je majka deteta.</p>
<p>(2) Stranke u sporu radi osporavanja materinstva jesu: dete, žena koja tvrdi 
da je majka deteta, žena koja je upisana u matičnu knjigu rođenih kao majka 
deteta i muškarac koji se po ovom zakonu smatra ocem deteta (nužni i jedinstveni 
suparničari).</p>
<p>(3) Stranke u sporu radi utvrđivanja očinstva jesu: dete, majka, muškarac koji 
tvrdi da je otac deteta i muškarac koga majka smatra ocem deteta (nužni i 
jedinstveni suparničari).</p>
<p>(4) Stranke u sporu radi osporavanja očinstva jesu: dete, majka, muškarac koji 
se po ovom zakonu smatra ocem i muškarac koji tvrdi da je otac deteta (nužni i 
jedinstveni suparničari).</p>
<p>(5) Stranke u sporu radi poništenja priznanja očinstva jesu: lice koje je dalo 
izjavu o priznanju očinstva, lice koje je dalo izjavu o saglasnosti sa priznanjem 
očinstva, a lice koje ima pravni interes da izjava bude poništena samo ako se 
radi o uslovima za ništavost priznanja (nužni i jedinstveni suparničari).</p>
<p>(6) Ako tužbom u sporu o materinstvu i očinstvu nisu obuhvaćena sva lica koja 
moraju biti stranke u postupku, sud je dužan da pouči tužioca da tuži i lice 
koje tužbom nije obuhvaćeno ili da to lice pozove da se pridruži tužbi kao novi 
tužilac.</p>
<p>(7) Ako tužilac u roku koji sud odredi ne proširi tužbu na sva lica koja 
moraju biti stranke u postupku ili se ta lica ne pridruže tužbi kao tužioci, 
smatraće se da je tužba povučena, a ako tužba bude vraćena sudu bez ispravke, 
sud će je odbaciti.</p>

<p class="italik">Punomoćnik</p>

<p class="clan">Član 257.</p>
<p>(1) Ako tužbu u sporu o materinstvu i očinstvu podnosi punomoćnik stranke, 
punomoćje mora biti overeno i izdato samo radi zastupanja u ovom sporu.</p>
<p>(2) Punomoćje treba da sadrži navode u pogledu vrste tužbe i osnova za 
podizanje tužbe.</p>

<p class="italik">Presuda i sudsko poravnanje</p>

<p class="clan">Član 258.</p>
<p>(1) U sporu o materinstvu i očinstvu ne može se izreći presuda zbog 
propuštanja niti presuda na osnovu priznanja ili odricanja.</p>
<p>(2) U sporu o materinstvu i očinstvu stranke ne mogu da zaključe sudsko 
poravnanje.</p>

<p class="italik">Smrt stranaka</p>

<p class="clan">Član 259.</p>
<p>(1) Ako u toku spora o materinstvu i očinstvu umru tužilac ili tuženi, 
prvostepeni sud će rešenjem utvrditi da se postupak obustavlja.</p>
<p>(2) Odredba stava 1. ovog člana ne dira u pravo naslednika da nastave 
postupak u skladu sa članom 254. stav 2. ovog zakona.</p>

<p class="italik">Odluka o vršenju ili lišenju roditeljskog prava i o zaštiti od nasilja u porodici</p>

<p class="clan">Član 260.</p>
<p>(1) Sud je dužan da presudom u sporu o materinstvu i očinstvu odluči o vršenju 
roditeljskog prava.</p>
<p>(2) Sud može presudom u sporu o materinstvu i očinstvu odlučiti i o potpunom 
ili delimičnom lišenju roditeljskog prava.</p>
<p>(3) Sud može presudom u sporu o materinstvu i očinstvu odrediti jednu ili 
više mera zaštite od nasilja u porodici.</p>

<p class="bold">4. Postupak u sporu za zaštitu prava deteta i u sporu za vršenje odnosno 
lišenje roditeljskog prava</p>

<p class="italik">Mesna nadležnost</p>

<p class="clan">Član 261.</p>
<p>Dete može podneti tužbu u sporu za zaštitu svog prava i u sporu za vršenje 
odnosno lišenje roditeljskog prava pred sudom opšte mesne nadležnosti ili pred 
sudom na čijem području ono ima prebivalište, odnosno boravište.</p>

<p class="italik">Pokretanje postupka</p>

<p class="clan">Član 262.</p>
<p>Postupak u sporu za zaštitu prava deteta i u sporu za vršenje odnosno lišenje 
roditeljskog prava pokreće se tužbom.</p>

<p class="italik">Tužba za zaštitu prava deteta</p>

<p class="clan">Član 263.</p>
<p>(1) Tužbu za zaštitu prava deteta mogu podneti: dete, roditelji deteta, javni 
tužilac i organ starateljstva.</p>
<p>(2) Tužba za zaštitu prava deteta može se podneti u pogledu svih prava koja 
su detetu priznata ovim zakonom a nisu zaštićena nekim drugim postupkom.</p>
<p>(3) Pravo i dužnost da obaveste javnog tužioca ili organ starateljstva o 
razlozima za zaštitu prava deteta imaju sve dečje, zdravstvene i obrazovne 
ustanove ili ustanove socijalne zaštite, pravosudni i drugi državni organi, 
udruženja i građani.</p>

<p class="italik">Tužba za vršenje odnosno lišenje roditeljskog prava</p>

<p class="clan">Član 264.</p>
<p>(1) Tužbu za vršenje roditeljskog prava mogu podneti: dete, roditelji deteta i 
organ starateljstva.</p>
<p>(2) Tužbu za lišenje roditeljskog prava mogu podneti: dete, drugi roditelj, 
javni tužilac i organ starateljstva.</p>
<p>(3) Tužbu za vraćanje roditeljskog prava može podneti, pored lica iz stava 2. 
ovog člana, i roditelj koji je bio lišen roditeljskog prava.</p>
<p>(4) Pravo i dužnost da obaveste javnog tužioca ili organ starateljstva o 
razlozima za lišenje roditeljskog prava imaju sve dečje, zdravstvene i obrazovne 
ustanove ili ustanove socijalne zaštite, pravosudni i drugi državni organi, 
udruženja i građani.</p>

<p class="italik">Кolizijski staratelj i privremeni zastupnik deteta</p>

<p class="clan">Član 265.</p>
<p>(1) Ako između deteta i njegovog zakonskog zastupnika postoje suprotni 
interesi, dete zastupa kolizijski staratelj.</p>
<p>(2) Dete koje je navršilo 10. godinu života i koje je sposobno za rasuđivanje 
može samo odnosno preko nekog drugog lica ili ustanove zatražiti od organa 
starateljstva da mu postavi kolizijskog staratelja.</p>
<p>(3) Dete koje je navršilo 10. godinu života i koje je sposobno za rasuđivanje 
može samo odnosno preko nekog drugog lica ili ustanove zatražiti od suda da mu 
postavi privremenog zastupnika zbog postojanja suprotnih interesa između njega i 
njegovog zakonskog zastupnika.</p>

<p class="italik">Dužnost suda</p>

<p class="clan">Član 266.</p>
<p>(1) U sporu za zaštitu prava deteta i u sporu za vršenje odnosno lišenje 
roditeljskog prava sud je uvek dužan da se rukovodi najboljim interesom deteta.</p>
<p>(2) Ako sud proceni da u sporu za zaštitu prava deteta ili u sporu za vršenje 
odnosno lišenje roditeljskog prava dete kao stranka nije zastupano na odgovarajući 
način, dužan je da detetu postavi privremenog zastupnika.</p>
<p>(3) Ako sud utvrdi da je u sporu za zaštitu prava deteta ili u sporu za 
vršenje odnosno lišenje roditeljskog prava stranka dete koje je sposobno da formira 
svoje mišljenje, dužan je:</p>
<p>1. da se stara da dete blagovremeno dobije sva obaveštenja koja su mu 
potrebna;</p>
<p>2. da dozvoli detetu da neposredno izrazi svoje mišljenje i da mišljenju deteta 
posveti dužnu pažnju u skladu sa godinama i zrelošću deteta;</p>
<p>3. da mišljenje deteta utvrdi na način i na mestu koje je u skladu sa njegovim 
godinama i zrelošću,</p>
<p>osim ako bi to očigledno bilo u suprotnosti sa najboljim interesom deteta.</p>

<p class="italik">Dužnost kolizijskog staratelja ili privremenog zastupnika</p>

<p class="clan">Član 267.</p>
<p>Ako kolizijski staratelj ili privremeni zastupnik utvrdi da u sporu za zaštitu 
prava deteta ili u sporu za vršenje odnosno lišenje roditeljskog prava on zastupa 
dete koje je sposobno da formira svoje sopstveno mišljenje, dužan je:</p>
<p>1. da se stara da dete blagovremeno dobije sva obaveštenja koja su mu 
potrebna;</p>
<p>2. da detetu pruži objašnjenje koje se tiče mogućih posledica akta koji on 
preduzima;</p>
<p>3. da prenese sudu mišljenje deteta, ako dete nije neposredno izrazilo mišljenje 
pred sudom,</p>
<p>osim ako bi to očigledno bilo u suprotnosti sa najboljim interesom deteta.</p>

<p class="italik">Dužnost drugih</p>

<p class="clan">Član 268.</p>
<p>(1) Odredbe čl. 265–267. ovog zakona primenjuju se i u drugim sudskim 
postupcima u vezi sa porodičnim odnosima ako se ti postupci odnose i na prava 
deteta.</p>
<p>(2) Odredbe čl. 265–267. ovog zakona dužni su da primenjuju i organi koji vode 
druge postupke ako se ti postupci odnose i na prava deteta.</p>

<p class="italik">Naročita hitnost postupka</p>

<p class="clan">Član 269.</p>
<p>(1) Postupak za zaštitu prava deteta i postupak za lišenje roditeljskog prava 
naročito su hitni.</p>
<p>(2) Prvo ročište zakazuje se tako da se održi u roku od osam dana od dana 
kada je tužba primljena u sudu.</p>
<p>(3) Drugostepeni sud dužan je da donese odluku u roku od 15 dana od dana kada 
mu je dostavljena žalba.</p>

<p class="italik">Nalaz i stručno mišljenje</p>

<p class="clan">Član 270.</p>
<p>Pre nego što donese odluku o zaštiti prava deteta ili o vršenju odnosno lišenju 
roditeljskog prava, sud je dužan da zatraži nalaz i stručno mišljenje od organa 
starateljstva, porodičnog savetovališta ili druge ustanove specijalizovane za 
posredovanje u porodičnim odnosima.</p>

<p class="italik">Presuda i sudsko poravnanje</p>

<p class="clan">Član 271.</p>
<p>(1) U sporu za zaštitu prava deteta i u sporu za vršenje odnosno lišenje 
roditeljskog prava ne može se izreći presuda zbog propuštanja niti presuda na 
osnovu priznanja ili odricanja.</p>
<p>(2) U sporu za zaštitu prava deteta i u sporu za vršenje odnosno lišenje 
roditeljskog prava stranke ne mogu da zaključe sudsko poravnanje.</p>

<p class="italik">Odluka o vršenju roditeljskog prava</p>

<p class="clan">Član 272.</p>
<p>(1) Sporazum roditelja o zajedničkom ili samostalnom vršenju roditeljskog prava 
unosi se u izreku presude o vršenju roditeljskog prava ukoliko sud proceni da je 
taj sporazum u najboljem interesu deteta.</p>
<p>(2) Ako roditelji nisu zaključili sporazum o vršenju roditeljskog prava ili sud 
proceni da njihov sporazum nije u najboljem interesu deteta, odluku o poveravanju 
zajedničkog deteta jednom roditelju, o visini doprinosa za izdržavanje od strane 
drugog roditelja i o načinu održavanja ličnih odnosa deteta sa drugim roditeljem 
donosi sud.</p>
<p>(3) Кada sud donese odluku o zajedničkom ili samostalnom vršenju roditeljskog 
prava, a dete se ne nalazi kod roditelja koji treba da vrši roditeljsko pravo, sud 
će narediti da se dete odmah preda roditelju koji treba da vrši roditeljsko pravo.</p>

<p class="italik">Odluka o vršenju ili lišenju roditeljskog prava i o zaštiti od nasilja u porodici</p>

<p class="clan">Član 273.</p>
<p>(1) Sud može presudom u sporu za zaštitu prava deteta odlučiti i o vršenju 
odnosno lišenju roditeljskog prava.</p>
<p>(2) Sud može presudom u sporu za vršenje roditeljskog prava odlučiti i o 
potpunom ili delimičnom lišenju roditeljskog prava.</p>
<p>(3) Sud može presudom u sporu za zaštitu prava deteta i u sporu za vršenje 
odnosno lišenje roditeljskog prava odrediti jednu ili više mera zaštite od nasilja 
u porodici.</p>

<p class="bold">5. Postupak u sporu za poništenje usvojenja</p>

<p class="italik">Mesna nadležnost</p>

<p class="clan">Član 274.</p>
<p>U sporu za poništenje usvojenja mesno je nadležan sud na čijem se području 
nalazi organ starateljstva pred kojim je zasnovano usvojenje.</p>

<p class="italik">Tužba za poništenje usvojenja</p>

<p class="clan">Član 275.</p>
<p>(1) Tužbu za poništenje usvojenja iz razloga navedenih u čl. 89–103. ovog 
zakona mogu podneti usvojitelji, usvojenik, roditelji odnosno staratelj usvojenika, 
lica koja imaju pravni interes da usvojenje bude poništeno, kao i javni tužilac.</p>
<p>(2) Lice koje je izjavu o saglasnosti za usvojenje dalo pod prinudom ili u 
zabludi može podneti tužbu za poništenje usvojenja u roku od godinu dana od dana 
kada je prinuda prestala ili je zabluda uočena.</p>

<p class="italik">Presuda o poništenju usvojenja</p>

<p class="clan">Član 276.</p>
<p>(1) Presudu o poništenju usvojenja sud dostavlja organu starateljstva pred kojim 
je zasnovano usvojenje.</p>
<p>(2) Na osnovu presude iz stava 1. ovog člana organ starateljstva pred kojim je 
zasnovano usvojenje donosi rešenje o poništenju rešenja o novom upisu rođenja 
usvojenika.</p>
<p>(3) Na osnovu rešenja iz stava 2. ovog člana osnažuje se prvi upis rođenja 
usvojenika.</p>

<p class="bold">6. Postupak u sporu za izdržavanje</p>

<p class="italik">Mesna nadležnost</p>

<p class="clan">Član 277.</p>
<p>U sporu za izdržavanje mesno je nadležan sud određen zakonom kojim se uređuje 
parnični postupak.</p>

<p class="italik">Pokretanje postupka</p>

<p class="clan">Član 278.</p>
<p>(1) Postupak u sporu za izdržavanje pokreće se tužbom.</p>
<p>(2) Tužbu za izdržavanje može podneti lice koje se u smislu ovog zakona smatra 
poveriocem odnosno dužnikom izdržavanja.</p>
<p>(3) Tužbu za izdržavanje deteta može podneti i organ starateljstva.</p>

<p class="italik">Pokretanje postupka za izdržavanje supružnika odnosno vanbračnog partnera</p>

<p class="clan">Član 279.</p>
<p>(1) Tužba za izdržavanje supružnika može se podneti tokom trajanja braka, 
odnosno tokom trajanja zajednice života vanbračnih partnera.</p>
<p>(2) Tužba za izdržavanje supružnika može se podneti najkasnije do zaključenja 
glavne rasprave u bračnom sporu.</p>
<p>(3) Izuzetno, bivši supružnik koji iz opravdanih razloga nije podneo tužbu za 
izdržavanje u bračnom sporu može je podneti najkasnije u roku od godinu dana od 
dana prestanka braka, odnosno od dana kada mu je učinjeno poslednje faktičko 
davanje na ime izdržavanja.</p>
<p>(4) U slučaju iz stava 3. ovog člana, tužbeni zahtev može biti usvojen samo 
ako su uslovi od kojih zavisi pravo na izdržavanje postojali u vreme prestanka 
braka i još uvek postoje u vreme zaključenja glavne rasprave u sporu za 
izdržavanje.</p>
<p>(5) Tužba za izdržavanje vanbračnog partnera može se podneti u roku od godinu 
dana od dana prestanka zajednice života vanbračnih partnera, odnosno od dana 
kada je učinjeno poslednje faktičko davanje na ime izdržavanja.</p>

<p class="italik">Naročita hitnost postupka</p>

<p class="clan">Član 280.</p>
<p>(1) Postupak u sporu za izdržavanje naročito je hitan.</p>
<p>(2) Prvo ročište zakazuje se tako da se održi u roku od osam dana od dana 
kada je tužba primljena u sudu.</p>
<p>(3) Drugostepeni sud dužan je da donese odluku u roku od 15 dana od dana kada 
mu je dostavljena žalba.</p>

<p class="italik">Odstupanje od načela dispozicije</p>

<p class="clan">Član 281.</p>
<p>Sud nije vezan granicama tužbenog zahteva za izdržavanje.</p>

<p class="italik">Evidencija i dokumentacija o izdržavanju</p>

<p class="clan">Član 282.</p>
<p>(1) Presudu o izdržavanju sud je dužan da odmah dostavi organu starateljstva na 
čijoj teritoriji poverilac izdržavanja ima prebivalište odnosno boravište.</p>
<p>(2) Organ starateljstva dužan je da vodi evidenciju i dokumentaciju o 
izdržavanim licima.</p>
<p>(3) Način vođenja evidencije i dokumentacije propisuje ministar nadležan za 
porodičnu zaštitu.</p>

<p class="bold">7. Postupak u sporu za zaštitu od nasilja u porodici</p>

<p class="italik">Mesna nadležnost</p>

<p class="clan">Član 283.</p>
<p>U sporu za zaštitu od nasilja u porodici mesno je nadležan, pored suda opšte 
mesne nadležnosti, i sud na čijem području ima prebivalište, odnosno boravište 
član porodice prema kome je nasilje izvršeno.</p>

<p class="italik">Pokretanje postupka</p>

<p class="clan">Član 284.</p>
<p>(1) Postupak u sporu za zaštitu od nasilja u porodici pokreće se tužbom.</p>
<p>(2) Tužbu za određivanje mere zaštite od nasilja u porodici, kao i za produženje 
mere zaštite od nasilja u porodici, mogu podneti: član porodice prema kome je 
nasilje izvršeno, njegov zakonski zastupnik, javni tužilac i organ starateljstva.</p>
<p>(3) Tužbu za prestanak mere zaštite od nasilja u porodici može podneti član 
porodice protiv koga je mera određena.</p>

<p class="italik">Naročita hitnost postupka</p>

<p class="clan">Član 285.</p>
<p>(1) Postupak u sporu za zaštitu od nasilja u porodici naročito je hitan.</p>
<p>(2) Prvo ročište zakazuje se tako da se održi u roku od osam dana od dana 
kada je tužba primljena u sudu.</p>
<p>(3) Drugostepeni sud dužan je da donese odluku u roku od 15 dana od dana kada 
mu je dostavljena žalba.</p>

<p class="italik">Organ starateljstva</p>

<p class="clan">Član 286.</p>
<p>Ako organ starateljstva nije pokrenuo postupak u sporu za zaštitu od nasilja u 
porodici, sud može zatražiti od organa starateljstva da pruži pomoć u pribavljanju 
potrebnih dokaza i da iznese svoje mišljenje o svrsishodnosti tražene mere.</p>

<p class="italik">Odstupanje od načela dispozicije</p>

<p class="clan">Član 287.</p>
<p>(1) Sud nije vezan granicama tužbenog zahteva za zaštitu od nasilja u 
porodici.</p>
<p>(2) Sud može odrediti i meru zaštite od nasilja u porodici koja nije tražena 
ako oceni da se takvom merom najbolje postiže zaštita.</p>

<p class="italik">Dejstvo žalbe</p>

<p class="clan">Član 288.</p>
<p>Žalba ne zadržava izvršenje presude o određivanju ili produženju mere zaštite od 
nasilja u porodici.</p>

<p class="italik">Evidencija i dokumentacija o nasilju u porodici</p>

<p class="clan">Član 289.</p>
<p>(1) Presudu u sporu za zaštitu od nasilja u porodici sud je dužan da odmah 
dostavi kako organu starateljstva na čijoj teritoriji ima prebivalište odnosno 
boravište član porodice prema kome je nasilje izvršeno, tako i organu 
starateljstva na čijoj teritoriji ima prebivalište odnosno boravište član 
porodice protiv koga je mera zaštite određena.</p>
<p>(2) Organ starateljstva dužan je da vodi evidenciju i dokumentaciju kako o 
licima prema kojima je nasilje izvršeno, tako i o licima protiv kojih je određena 
mera zaštite.</p>
<p>(3) Način vođenja evidencije i dokumentacije propisuje ministar nadležan za 
porodičnu zaštitu.</p>

<p class="clan">II. POSTUPAК PRED ORGANOM UPRAVE</p>

<p class="bold">1. Zajedničke odredbe</p>

<p class="italik">Sadržina ovog dela zakona</p>

<p class="clan">Član 290.</p>
<p>Odredbama ovog dela zakona uređuju se posebni upravni postupci u vezi sa 
porodičnim odnosima.</p>

<p class="italik">Primena zakona kojim se uređuje opšti upravni postupak</p>

<p class="clan">Član 291.</p>
<p>(1) Na postupak organa uprave koji je u vezi sa porodičnim odnosima primenjuju 
se odredbe zakona kojim se uređuje opšti upravni postupak, ako ovim zakonom nije 
drugačije određeno.</p>
<p>(2) U postupku pred organom starateljstva primenjuju se i metode stručnog 
socijalnog rada i socijalne zaštite.</p>

<p class="bold">2. Postupak sklapanja braka</p>

<p class="italik">Zahtev za sklapanje braka</p>

<p class="clan">Član 292.</p>
<p>(1) Budući supružnici podnose usmeni ili pismeni zahtev za sklapanje braka 
matičaru opštine u kojoj žele da sklope brak.</p>
<p>(2) O usmenom zahtevu budućih supružnika matičar sačinjava zapisnik.</p>
<p>(3) Budući supružnici uz zahtev za sklapanje braka podnose izvod iz matične 
knjige rođenih za svakog od njih, a po potrebi i dokaz o sprovedenom postupku 
davanja dozvole za sklapanje braka.</p>
<p>(4) Ako je budući supružnik ranije bio u braku, podneće dokaz da je prethodni 
brak prestao ukoliko ova činjenica nije upisana u matičnu knjigu rođenih.</p>

<p class="italik">Odbijanje zahteva za sklapanje braka</p>

<p class="clan">Član 293.</p>
<p>(1) Matičar utvrđuje, na osnovu izjava budućih supružnika, priloženih isprava 
i na drugi način, da li su ispunjeni svi uslovi za punovažnost braka predviđeni 
ovim zakonom.</p>
<p>(2) Matičar će usmeno saopštiti podnosiocima zahteva da ne mogu sklopiti brak 
ako utvrdi da nisu ispunjeni svi uslovi za punovažnost braka predviđeni ovim 
zakonom.</p>
<p>(3) Na njihovo traženje matičar je dužan da u roku od osam dana donese pismeno 
rešenje o odbijanju zahteva za sklapanje braka.</p>
<p>(4) Žalbu protiv rešenja o odbijanju zahteva za sklapanje braka podnosioci 
zahteva mogu izjaviti ministarstvu nadležnom za porodičnu zaštitu u roku od 15 
dana od dana prijema rešenja.</p>

<p class="italik">Prihvatanje zahteva za sklapanje braka</p>

<p class="clan">Član 294.</p>
<p>Matičar određuje dan sklapanja braka u sporazumu sa budućim supružnicima kada 
utvrdi da su ispunjeni svi uslovi za punovažnost braka predviđeni ovim zakonom.</p>

<p class="italik">Upoznavanje sa pravnim posledicama sklapanja braka</p>

<p class="clan">Član 295.</p>
<p>Matičar sa budućim supružnicima obavlja razgovor bez prisustva javnosti u 
kojem je dužan da ih upozna sa pravnim posledicama koje nastupaju sklapanjem 
braka.</p>

<p class="italik">Savetovanje u pogledu zdravlja</p>

<p class="clan">Član 296.</p>
<p>(1) Matičar će preporučiti budućim supružnicima da se do dana sklapanja braka 
uzajamno obaveste o stanju svog zdravlja, a po potrebi i da posete odgovarajuću 
medicinsku ustanovu, kako bi dobili potpunu informaciju o svim podacima koji se 
tiču njihovog zdravlja, dijagnoze i prognoze bolesti, lečenju i rezultatima lečenja.</p>
<p>(2) Matičar će posebno preporučiti budućim supružnicima da se upoznaju sa 
mogućnostima i prednostima planiranja porodice.</p>

<p class="italik">Savetovanje u pogledu ličnih i imovinskih odnosa</p>

<p class="clan">Član 297.</p>
<p>(1) Matičar će preporučiti budućim supružnicima da posete bračno ili 
porodično savetovalište i da se upoznaju sa važnošću održavanja skladnih bračnih 
i porodičnih odnosa.</p>
<p>(2) Matičar će preporučiti budućim supružnicima da se sporazumeju o 
prezimenu.</p>

<p class="italik">Odustajanje</p>

<p class="clan">Član 298.</p>
<p>Ako se podnosioci zahteva ne pojave u dogovoreno vreme, a izostanak ne 
opravdaju, matičar će konstatovati da su odustali od sklapanja braka.</p>

<p class="italik">Mesto i način sklapanja braka</p>

<p class="clan">Član 299.</p>
<p>(1) Brak se sklapa javno, na svečan način, u prostoriji posebno predviđenoj 
za tu namenu.</p>
<p>(2) Prostorija predviđena za sklapanje braka mora biti prigodno uređena i u 
njoj mora biti istaknuta zastava Republike Srbije, a matičar preko grudi mora 
nositi lentu u bojama zastave Republike Srbije.</p>
<p>(3) Matičar može, izuzetno, dozvoliti da se brak sklopi i na drugom mestu, 
ako za to postoje naročito opravdani razlozi, ako se obezbede uslovi u pogledu 
svečanog izgleda prostorije i ako se time ne vređa dostojanstvo čina sklapanja 
braka.</p>

<p class="italik">Učesnici prilikom sklapanja braka</p>

<p class="clan">Član 300.</p>
<p>(1) Sklapanju braka prisustvuju budući supružnici, dva svedoka i matičar.</p>
<p>(2) Svedok prilikom sklapanja braka može biti svako poslovno sposobno lice.</p>

<p class="italik">Sklapanje braka preko punomoćnika</p>

<p class="clan">Član 301.</p>
<p>(1) Opštinska uprava može, izuzetno, rešenjem dozvoliti da se brak sklopi u 
prisustvu jednog budućeg supružnika i punomoćnika drugog budućeg supružnika ako 
za to postoje naročito opravdani razlozi.</p>
<p>(2) Punomoćje za sklapanje braka mora biti overeno i izdato samo radi sklapanja 
braka.</p>
<p>(3) Punomoćje treba da sadrži lične podatke o vlastodavcu, punomoćniku i 
budućem supružniku koji će prisustvovati sklapanju braka, kao i datum overe 
punomoćja.</p>
<p>(4) Punomoćje važi 90 dana od dana overavanja.</p>
<p>(5) Žalbu protiv rešenja o odbijanju zahteva za sklapanje braka preko 
punomoćnika podnosioci zahteva mogu izjaviti ministarstvu nadležnom za porodičnu 
zaštitu u roku od 15 dana od dana prijema rešenja.</p>

<p class="italik">Čin sklapanja braka</p>

<p class="clan">Član 302.</p>
<p>(1) Sklapanje braka počinje utvrđivanjem identiteta budućih supružnika i 
izveštajem matičara da su oni pristupili sklapanju braka te da su za punovažnost 
njihovog braka ispunjeni svi uslovi predviđeni ovim zakonom.</p>
<p>(2) Ako se brak sklapa preko punomoćnika, matičar će pročitati priloženo 
punomoćje.</p>
<p>(3) Кada matičar utvrdi da na njegov izveštaj nema prigovora, na prigodan 
način će upoznati buduće supružnike sa pravima i dužnostima u braku, a zatim će 
svakog od njih pojedinačno upitati da li slobodno pristaje da sklopi brak sa onim 
drugim.</p>
<p>(4) Posle datih potvrdnih izjava volje budućih supružnika matičar proglašava 
da je brak sklopljen.</p>
<p>(5) Posle proglašenja da je brak sklopljen matičar će upitati supružnike kako 
glasi njihov sporazum o prezimenu.</p>

<p class="italik">Upisivanje braka u matičnu knjigu</p>

<p class="clan">Član 303.</p>
<p>(1) Sklopljeni brak matičar upisuje u matičnu knjigu venčanih i u matičnu knjigu 
rođenih za oba supružnika.</p>
<p>(2) Upis braka u matičnu knjigu venčanih potpisuju supružnici svojim imenom i 
novim prezimenom, punomoćnik svojim imenom i prezimenom pored ličnog imena 
supružnika koga zastupa, svedoci i matičar.</p>
<p>(3) Posle potpisivanja matičar uručuje supružnicima izvod iz matične knjige 
venčanih.</p>

<p class="italik">Dostavljanje izveštaja o sklopljenom braku</p>

<p class="clan">Član 304.</p>
<p>(1) Ako je mesto rođenja supružnika različito od mesta sklapanja braka, matičar 
dostavlja izveštaj o sklopljenom braku nadležnom matičaru.</p>
<p>(2) Ako je brak sklopio strani državljanin, matičar će izvod iz matične knjige 
venčanih dostaviti ministarstvu nadležnom za pravosuđe, koje će o sklopljenom 
braku obavestiti nadležno inostrano diplomatsko-konzularno predstavništvo u 
našoj zemlji.</p>
<p>(3) Matičar će, u slučaju iz stava 2. ovog člana, uz izvod iz matične knjige 
venčanih dostaviti i podatke o mestu prebivališta stranog državljanina u 
inostranstvu.</p>

<p class="bold">3. Postupak priznanja očinstva</p>

<p class="italik">Izjava o priznanju očinstva</p>

<p class="clan">Član 305.</p>
<p>(1) Izjava o priznanju očinstva daje se, po pravilu, matičaru koji vodi 
matičnu knjigu rođenih za dete i o njoj se sastavlja zapisnik.</p>
<p>(2) Ako je izjava o priznanju očinstva data matičaru koji nije nadležan, kao i 
ako je izjava data pred organom starateljstva ili sudom, organ pred kojim je 
priznato očinstvo dužan je da bez odlaganja zapisnik ili ispravu koja sadrži 
izjavu o priznanju očinstva dostavi matičaru koji vodi matičnu knjigu rođenih za 
dete.</p>
<p>(3) Izjava o priznanju očinstva ne može se dati preko zakonskog zastupnika ili 
punomoćnika.</p>

<p class="italik">Izjava o saglasnosti sa priznanjem očinstva</p>

<p class="clan">Član 306.</p>
<p>(1) Кada primi izjavu o priznanju očinstva, matičar je dužan da pozove majku i 
dete, odnosno majku ili dete, odnosno staratelja deteta, da u roku od 30 dana 
daju izjavu o saglasnosti sa priznanjem očinstva.</p>
<p>(2) Ako je majka u prijavi rođenja deteta navela da ocem deteta smatra 
muškarca koji je kasnije priznao očinstvo, neće se tražiti njena saglasnost u 
smislu stava 1. ovog člana.</p>

<p class="italik">Savetovanje oca</p>

<p class="clan">Član 307.</p>
<p>Ako majka i dete, odnosno majka ili dete, odnosno staratelj deteta, u roku od 
30 dana od dana prijema poziva iz člana 306. stav 1. ovog zakona ne daju nikakvu 
izjavu ili izjave da odbijaju davanje saglasnosti sa priznanjem očinstva, matičar 
je dužan da muškarca koji je priznao očinstvo pouči o njegovom pravu na 
utvrđivanje očinstva sudskom odlukom.</p>

<p class="italik">Savetovanje majke</p>

<p class="clan">Član 308.</p>
<p>(1) Кada majka prijavljuje rođenje deteta van braka, matičar je dužan da je 
pouči o njenom pravu da imenuje muškarca koga smatra ocem deteta.</p>
<p>(2) Ako majka imenuje muškarca koga smatra ocem deteta, matičar je dužan da 
pozove tog muškarca da u roku od 30 dana dâ izjavu o priznanju očinstva.</p>
<p>(3) Ako muškarac koga je majka imenovala ocem deteta u roku od 30 dana ne dâ 
nikakvu izjavu ili izjavi da on nije otac deteta, matičar je dužan da majku 
pouči o njenom pravu na utvrđivanje očinstva sudskom odlukom.</p>

<p class="italik">Utvrđivanje ispunjenosti uslova za upis priznanja očinstva u matičnu knjigu</p>

<p class="clan">Član 309.</p>
<p>(1) Matičar utvrđuje, na osnovu izjava stranaka, priloženih isprava i na 
drugi način, da li su ispunjeni svi uslovi za upis priznanja očinstva u matičnu 
knjigu rođenih.</p>
<p>(2) Matičar će usmeno saopštiti majci da muškarac za koga je ona navela da ga 
smatra ocem deteta nije priznao očinstvo i o tome će sačiniti službenu belešku.</p>
<p>(3) Matičar će usmeno saopštiti muškarcu koji je priznao očinstvo da nisu 
ispunjeni svi uslovi predviđeni ovim zakonom za upis priznanja očinstva u matičnu 
knjigu rođenih i o tome će sačiniti službenu belešku.</p>
<p>(4) Кada utvrdi da su ispunjeni svi uslovi predviđeni ovim zakonom, matičar će 
upisati priznanje očinstva u matičnu knjigu rođenih.</p>

<p class="italik">Upis priznanja očinstva u matičnu knjigu</p>

<p class="clan">Član 310.</p>
<p>(1) Priznanje očinstva upisuje matičar koji vodi matičnu knjigu rođenih za 
dete.</p>
<p>(2) Posle upisa priznanja očinstva matičar uručuje ocu izvod iz matične knjige 
rođenih za dete.</p>

<p class="bold">4. Postupak zasnivanja usvojenja</p>

<p class="italik">Pokretanje postupka</p>

<p class="clan">Član 311.</p>
<p>Postupak zasnivanja usvojenja mogu pokrenuti organ starateljstva po službenoj 
dužnosti, budući usvojitelji i roditelji odnosno staratelj deteta.</p>

<p class="italik">Zahtev usvojitelja za zasnivanje usvojenja</p>

<p class="clan">Član 312.</p>
<p>(1) Budući usvojitelji podnose pismeni zahtev za zasnivanje usvojenja organu 
starateljstva na čijem području oni imaju zajedničko prebivalište, odnosno 
boravište.</p>
<p>(2) Strani državljani podnose pismeni zahtev za zasnivanje usvojenja preko 
ministarstva nadležnog za porodičnu zaštitu.</p>
<p>(3) Budući usvojitelji uz zahtev za zasnivanje usvojenja podnose izvod iz 
matične knjige rođenih za svakog od njih, kao i druge dokaze o svojoj podobnosti 
da usvoje dete (opšta podobnost usvojitelja).</p>

<p class="italik">Zahtev roditelja ili staratelja deteta za zasnivanje usvojenja</p>

<p class="clan">Član 313.</p>
<p>(1) Roditelj ili staratelj deteta podnosi pismeni zahtev za zasnivanje usvojenja 
organu starateljstva na čijem području dete ima prebivalište, odnosno boravište.</p>
<p>(2) Roditelj ili staratelj deteta uz zahtev za zasnivanje usvojenja podnosi izvod 
iz matične knjige rođenih za dete, kao i druge dokaze o podobnosti deteta da bude 
usvojeno (opšta podobnost usvojenika).</p>
<p>(3) Кada primi zahtev roditelja za zasnivanje usvojenja, organ starateljstva 
dužan je da mu preporuči da se podvrgne psiho-socijalnom savetovanju u organu 
starateljstva, porodičnom savetovalištu ili u drugoj ustanovi koja je 
specijalizovana za posredovanje u porodičnim odnosima.</p>
<p>(4) U primerenom roku nakon što je roditelju preporučeno psiho-socijalno 
savetovanje, organ starateljstva će pozvati roditelja i dete koje je navršilo 10. 
godinu života da pred njim daju pismene izjave o saglasnosti za usvojenje.</p>
<p>(5) Nakon što roditelj da pismenu izjavu o saglasnosti za usvojenje, organ 
starateljstva je dužan da detetu postavi privremenog staratelja koji će ga 
zastupati u postupku zasnivanja usvojenja.</p>

<p class="italik">Opšta podobnost usvojitelja i usvojenika</p>

<p class="clan">Član 314.</p>
<p>(1) Organ starateljstva utvrđuje da li su budući usvojitelji podobni da usvoje 
dete (opšta podobnost usvojitelja) i da li je dete podobno da bude usvojeno 
(opšta podobnost usvojenika) na osnovu izjava budućih usvojitelja, roditelja ili 
staratelja deteta, samog deteta, na osnovu priloženih isprava i na drugi način.</p>
<p>(2) Odluka o opštoj podobnosti donosi se na osnovu nalaza i stručnog mišljenja 
psihologa, pedagoga, socijalnog radnika, pravnika i lekara.</p>
<p>(3) Nalaz i mišljenje iz stava 2. ovog člana daju stručnjaci organa 
starateljstva.</p>
<p>(4) Organ starateljstva može zatražiti nalaz i mišljenje i od stručnjaka 
porodičnih savetovališta ili drugih ustanova specijalizovanih za posredovanje u 
porodičnim odnosima, kao i od zdravstvenih ustanova.</p>

<p class="italik">Odbijanje zahteva za zasnivanje usvojenja</p>

<p class="clan">Član 315.</p>
<p>(1) Organ starateljstva donosi pismeno rešenje o odbijanju zahteva za zasnivanje 
usvojenja ako utvrdi da podnosioci zahteva nisu podobni za usvojitelje (opšta 
podobnost usvojitelja), odnosno da dete nije podobno da bude usvojeno (opšta 
podobnost usvojenika).</p>
<p>(2) Organ starateljstva dužan je da rešenje iz stava 1. ovog člana donese u 
roku od 60 dana od dana predaje urednog zahteva.</p>
<p>(3) Žalbu protiv rešenja o odbijanju zahteva za zasnivanje usvojenja podnosioci 
zahteva mogu izjaviti ministarstvu nadležnom za porodičnu zaštitu u roku od 15 
dana od dana prijema rešenja.</p>

<p class="italik">Jedinstveni lični registar usvojenja</p>

<p class="clan">Član 316.</p>
<p>(1) Кada utvrdi da su budući usvojitelji podobni da usvoje dete (opšta 
podobnost usvojitelja), odnosno da je dete podobno da bude usvojeno (opšta 
podobnost usvojenika), organ starateljstva dužan je da podatke o budućim 
usvojiteljima odnosno budućem usvojeniku odmah unese u Jedinstveni lični registar 
usvojenja.</p>
<p>(2) Jedinstveni lični registar usvojenja vodi ministarstvo nadležno za 
porodičnu zaštitu.</p>
<p>(3) Jedinstveni lični registar usvojenja sadrži evidenciju podataka o budućim 
usvojiteljima za koje je utvrđeno da su podobni da usvoje dete (opšta podobnost 
usvojitelja) i deci za koju je utvrđeno da su podobna da budu usvojena (opšta 
podobnost usvojenika).</p>
<p>(4) Način vođenja Jedinstvenog ličnog registra usvojenja propisuje ministar 
nadležan za porodičnu zaštitu.</p>

<p class="italik">Izbor budućih usvojitelja</p>

<p class="clan">Član 317.</p>
<p>(1) Organ starateljstva koji je utvrdio opštu podobnost usvojenika bira buduće 
usvojitelje na osnovu evidencije iz Jedinstvenog ličnog registra usvojenja i o 
tome donosi poseban zaključak.</p>
<p>(2) Izbor budućih usvojitelja ne vrši se ako dete usvaja supružnik ili 
vanbračni partner roditelja deteta, odnosno ako usvojeno dete usvaja supružnik 
ili vanbračni partner usvojitelja deteta.</p>
<p>(3) Izbor budućih usvojitelja ne vrši se ako usvojitelji i roditelj odnosno 
staratelj deteta sporazumno izvrše izbor i ako organ starateljstva proceni da je 
takav sporazum u najboljem interesu deteta.</p>

<p class="italik">Prilagođavanje</p>

<p class="clan">Član 318.</p>
<p>(1) Organ starateljstva koji je izabrao buduće usvojitelje dužan je da im uputi 
dete radi uzajamnog prilagođavanja, osim ako je usvojitelj strani državljanin.</p>
<p>(2) Period prilagođavanja ne može trajati duže od šest meseci.</p>
<p>(3) Organ starateljstva dužan je da nadzire uspešnost uzajamnog prilagođavanja 
budućih usvojitelja i deteta te da o svojim ocenama sastavlja službene beleške 
(posebna podobnost usvojitelja i usvojenika).</p>

<p class="italik">Odbijanje zahteva za zasnivanje usvojenja</p>

<p class="clan">Član 319.</p>
<p>(1) Organ starateljstva donosi pismeno rešenje o odbijanju zahteva za zasnivanje 
usvojenja ako utvrdi da uzajamno prilagođavanje nije bilo uspešno.</p>
<p>(2) Žalbu protiv rešenja o odbijanju zahteva za zasnivanje usvojenja podnosioci 
zahteva mogu izjaviti ministarstvu nadležnom za porodičnu zaštitu u roku od 15 
dana od dana prijema rešenja.</p>

<p class="italik">Rešenje o usvojenju</p>

<p class="clan">Član 320.</p>
<p>(1) Organ starateljstva koji je izabrao buduće usvojitelje donosi pismeno 
rešenje o usvojenju:</p>
<p>1. ako su budući usvojitelji podobni da usvoje dete (opšta podobnost 
usvojitelja);</p>
<p>2. ako je dete podobno da bude usvojeno (opšta podobnost usvojenika) i</p>
<p>3. ako utvrdi da je uzajamno prilagođavanje budućih usvojitelja i deteta bilo 
uspešno (posebna podobnost usvojitelja i usvojenika).</p>
<p>(2) Usvojenje je zasnovano danom donošenja rešenja o usvojenju.</p>

<p class="italik">Upoznavanje sa pravnim posledicama</p>

<p class="clan">Član 321.</p>
<p>(1) Službeno lice organa starateljstva sa budućim usvojiteljima obavlja razgovor 
bez prisustva javnosti u kojem je dužno da ih upozna sa pravnim posledicama koje 
nastupaju zasnivanjem usvojenja.</p>
<p>(2) Službeno lice organa starateljstva može obaviti razgovor i sa detetom, ako 
je to u skladu sa godinama i zrelošću deteta, u kojem će ga podrobno obavestiti 
o predstojećem usvojenju.</p>

<p class="italik">Savetovanje</p>

<p class="clan">Član 322.</p>
<p>(1) Službeno lice organa starateljstva preporučiće budućim usvojiteljima da 
detetu saopšte istinu o njegovom poreklu što je pre moguće.</p>
<p>(2) Službeno lice organa starateljstva dužno je da preporuči budućim 
usvojiteljima da se podvrgnu i psiho-socijalnom savetovanju u organu starateljstva, 
porodičnom savetovalištu ili u drugoj ustanovi koja je specijalizovana za 
posredovanje u porodičnim odnosima.</p>

<p class="italik">Isključivanje javnosti</p>

<p class="clan">Član 323.</p>
<p>(1) U postupku zasnivanja usvojenja javnost je isključena.</p>
<p>(2) Podaci iz evidencije i dokumentacije o usvojenju spadaju u službenu tajnu 
i nju su dužni da čuvaju svi učesnici u postupku kojima su ti podaci dostupni.</p>

<p class="italik">Mesto i način uručivanja rešenja</p>

<p class="clan">Član 324.</p>
<p>(1) Rešenje o usvojenju uručuje se na svečan način lično usvojiteljima i 
staratelju usvojenika.</p>
<p>(2) Uručivanju rešenja iz stava 1. ovog člana može prisustvovati i dete ako je 
to u skladu sa njegovim godinama i zrelošću.</p>

<p class="italik">Rešenje o novom upisu rođenja</p>

<p class="clan">Član 325.</p>
<p>(1) Na osnovu rešenja o usvojenju organ starateljstva donosi rešenje o novom 
upisu rođenja usvojenika.</p>
<p>(2) Rešenjem o novom upisu rođenja usvojenika podaci o roditeljima zamenjuju se 
podacima o usvojiteljima.</p>
<p>(3) Rešenje iz stava 1. ovog člana konačno je i njime se poništava raniji upis 
rođenja usvojenika.</p>

<p class="italik">Upisivanje i uvid u matičnu knjigu</p>

<p class="clan">Član 326.</p>
<p>(1) Rešenje o novom upisu rođenja usvojenika dostavlja se bez odlaganja matičaru 
koji vodi matičnu knjigu rođenih za dete.</p>
<p>(2) Posle novog upisa rođenja usvojenika pravo uvida u matičnu knjigu rođenih 
za dete imaju samo dete i usvojitelji deteta.</p>
<p>(3) Pre nego što dozvoli detetu uvid u matičnu knjigu rođenih, matičar je 
dužan da uputi dete na psiho-socijalno savetovanje u organ starateljstva, 
porodično savetovalište ili u drugu ustanovu koja je specijalizovana za 
posredovanje u porodičnim odnosima.</p>

<p class="italik">Evidencija i dokumentacija o usvojenju</p>

<p class="clan">Član 327.</p>
<p>(1) Organ starateljstva dužan je da vodi evidenciju i dokumentaciju o 
usvojenoj deci.</p>
<p>(2) Način vođenja evidencije i dokumentacije propisuje ministar nadležan za 
porodičnu zaštitu.</p>

<p class="italik">Postupak zasnivanja hraniteljstva</p>

<p class="clan">Član 328.</p>
<p>(1) U postupku zasnivanja hraniteljstva shodno se primenjuju odredbe čl. 
311–315, čl. 320. i 321. i čl. 323. i 324. ovog zakona o postupku zasnivanja 
usvojenja.</p>
<p>(2) Način vođenja evidencije i dokumentacije o hraniteljstvu propisuje ministar 
nadležan za porodičnu zaštitu.</p>

<p class="bold">5. Postupak stavljanja pod starateljstvo</p>

<p class="italik">Pokretanje postupka</p>

<p class="clan">Član 329.</p>
<p>(1) Postupak stavljanja pod starateljstvo pokreće organ starateljstva po 
službenoj dužnosti.</p>
<p>(2) Inicijativu za pokretanje postupka stavljanja pod starateljstvo mogu da 
podnesu zdravstvene i obrazovne ustanove ili ustanove socijalne zaštite, 
pravosudni i drugi državni organi, udruženja i građani.</p>

<p class="italik">Mesna nadležnost</p>

<p class="clan">Član 330.</p>
<p>(1) U postupku stavljanja pod starateljstvo mesno je nadležan organ starateljstva 
prema mestu prebivališta, odnosno boravišta štićenika.</p>
<p>(2) Mesna nadležnost za štićenika kome se ne mogu utvrditi ni prebivalište ni 
boravište određuje se prema mestu gde je štićenik nađen.</p>

<p class="italik">Isključivanje javnosti</p>

<p class="clan">Član 331.</p>
<p>(1) U postupku stavljanja pod starateljstvo javnost je isključena.</p>
<p>(2) Podaci iz evidencije i dokumentacije o stavljanju pod starateljstvo spadaju 
u službenu tajnu i nju su dužni da čuvaju svi učesnici u postupku kojima su ti 
podaci dostupni.</p>

<p class="italik">Hitnost postupka</p>

<p class="clan">Član 332.</p>
<p>(1) Postupak stavljanja pod starateljstvo jeste hitan.</p>
<p>(2) Privremeni zaključak o obezbeđenju smeštaja štićenika organ starateljstva 
dužan je da donese u roku od 24 sata od trenutka kada je obavešten o postojanju 
potrebe za starateljstvom.</p>
<p>(3) Ako štićenik ima imovinu, organ starateljstva dužan je da izvrši popis 
imovine štićenika najkasnije u roku od osam dana od dana kada je obavešten o 
postojanju potrebe za starateljstvom.</p>
<p>(4) Rešenje o stavljanju pod starateljstvo organ starateljstva dužan je da donese 
odmah, a najkasnije u roku od 30 dana od dana kada je obavešten o postojanju 
potrebe za starateljstvom nad maloletnim detetom odnosno od dana prijema sudske 
odluke o lišenju poslovne sposobnosti punoletnog lica.</p>

<p class="italik">Rešenje o stavljanju pod starateljstvo</p>

<p class="clan">Član 333.</p>
<p>(1) Organ starateljstva donosi rešenje o stavljanju pod starateljstvo ako utvrdi 
da za to postoje zakonski razlozi i uručuje ga staratelju bez odlaganja.</p>
<p>(2) Ako štićenik ima imovinu, staratelju se uručuje i izveštaj stalne komisije 
za popis i procenu vrednosti imovine štićenika, a sama imovina predaje mu se na 
upravljanje i raspolaganje.</p>
<p>(3) Rešenjem o stavljanju pod starateljstvo određuju se prava i dužnosti 
staratelja.</p>
<p>(4) Uručivanjem rešenja o stavljanju pod starateljstvo smatra se da je staratelj 
upoznat sa svojim pravima i dužnostima (uvođenje staratelja u dužnost).</p>
<p>(5) Žalbu protiv rešenja o stavljanju pod starateljstvo može izjaviti staratelj, 
odnosno lice koje ima pravni interes, ministarstvu nadležnom za porodičnu 
zaštitu u roku od 15 dana od dana prijema rešenja.</p>

<p class="italik">Rešenje o postavljenju novog staratelja</p>

<p class="clan">Član 334.</p>
<p>(1) Organ starateljstva donosi rešenje o postavljenju novog staratelja ako utvrdi 
da je prethodno postavljeni staratelj razrešen dužnosti ili je umro.</p>
<p>(2) Na rešenje iz stava 1. ovog člana primenjuju se odredbe člana 333. ovog 
zakona.</p>

<p class="italik">Pritužba na rad staratelja</p>

<p class="clan">Član 335.</p>
<p>(1) Pritužbu na rad staratelja organu starateljstva mogu podneti štićenik koji 
je sposoban za rasuđivanje i lice koje ima pravni interes.</p>
<p>(2) Organ starateljstva dužan je da na pritužbu iz stava 1. ovog člana 
odgovori u roku od 15 dana od dana kada je pritužba primljena u organu 
starateljstva.</p>

<p class="centar">Rešenje o razrešenju staratelja</p>

<p class="clan">Član 336.</p>
<p>(1) Organ starateljstva donosi rešenje o razrešenju staratelja ako utvrdi da za 
to postoje zakonski razlozi i uručuje ga staratelju bez odlaganja.</p>
<p>(2) Žalbu protiv rešenja o razrešenju staratelja može izjaviti staratelj, odnosno 
lice koje ima pravni interes, ministarstvu nadležnom za porodičnu zaštitu u roku 
od 15 dana od dana prijema rešenja.</p>
<p>(3) Primopredaja između ranijeg i novog staratelja obavlja se po pravilima o 
stavljanju pod starateljstvo iz člana 333. ovog zakona.</p>

<p class="italik">Rešenje o prestanku starateljstva</p>

<p class="clan">Član 337.</p>
<p>(1) Organ starateljstva donosi rešenje o prestanku starateljstva ako utvrdi da 
za to postoje zakonski razlozi i uručuje ga bez odlaganja staratelju i štićeniku.</p>
<p>(2) Žalbu protiv rešenja o prestanku starateljstva mogu izjaviti staratelj i 
štićenik koji je sposoban za rasuđivanje, odnosno lice koje ima pravni interes, 
ministarstvu nadležnom za porodičnu zaštitu u roku od 15 dana od dana prijema 
rešenja.</p>

<p class="italik">Pritužba na rad organa starateljstva</p>

<p class="clan">Član 338.</p>
<p>(1) Pritužbu na rad organa starateljstva mogu podneti staratelj, štićenik koji 
je sposoban za rasuđivanje i lice koje ima pravni interes.</p>
<p>(2) Pritužba se podnosi ministarstvu nadležnom za porodičnu zaštitu.</p>
<p>(3) Ministarstvo nadležno za porodičnu zaštitu dužno je da odgovori na 
pritužbu iz stava 1. ovog člana u roku od 30 dana od dana prijema pritužbe.</p>

<p class="italik">Upisivanje u matičnu knjigu</p>

<p class="clan">Član 339.</p>
<p>(1) Кonačno rešenje o stavljanju pod starateljstvo odnosno konačno rešenje o 
prestanku starateljstva dostavlja se bez odlaganja matičaru koji vodi matičnu knjigu 
rođenih za štićenika.</p>
<p>(2) Ako štićenik ima nepokretnosti, rešenje iz stava 1. ovog člana upisuje se 
i u javni registar prava na nepokretnostima.</p>

<p class="italik">Evidencija i dokumentacija o stavljanju pod starateljstvo</p>

<p class="clan">Član 340.</p>
<p>(1) Organ starateljstva dužan je da vodi evidenciju i dokumentaciju o 
štićenicima.</p>
<p>(2) Način vođenja evidencije i dokumentacije propisuje ministar nadležan za 
porodičnu zaštitu.</p>

<p class="italik">Drugi postupci pred organom starateljstva</p>

<p class="clan">Član 341.</p>
<p>(1) Organ starateljstva vodi i druge postupke, u skladu sa zakonom.</p>
<p>(2) Organ starateljstva rešenjem odlučuje o merama preventivnog ili korektivnog 
nadzora nad vršenjem roditeljskog prava odnosno o određivanju i promeni ličnog 
imena deteta.</p>
<p>(3) Žalbu protiv rešenja iz stava 2. ovog člana mogu izjaviti roditelji deteta 
ministarstvu nadležnom za porodičnu zaštitu u roku od 15 dana od dana prijema 
rešenja.</p>

<p class="clan">Jedanaesti deo</p>

<p class="bold">LIČNO IME</p>

<p class="clan">I. ZAJEDNIČКE ODREDBE</p>

<p class="bold">Pojam</p>

<p class="clan">Član 342.</p>
<p>(1) Lično ime sastoji se od imena i prezimena.</p>
<p>(2) Lično ime upisuje se u matičnu knjigu rođenih.</p>
<p>(3) Svako je dužan da se služi svojim ličnim imenom.</p>

<p class="bold">Skraćeno lično ime</p>

<p class="clan">Član 343.</p>
<p>(1) Lice čije ime ili prezime, odnosno i ime i prezime, sadrži više od tri 
reči dužno je da se u pravnom saobraćaju služi skraćenim ličnim imenom.</p>
<p>(2) Odluka o skraćenom ličnom imenu saopštava se matičaru koji vodi matičnu 
knjigu rođenih za imaoca prava na lično ime i konstatuje se u matičnoj knjizi 
rođenih.</p>

<p class="clan">II. ODREĐIVANJE LIČNOG IMENA</p>

<p class="bold">Ime deteta</p>

<p class="clan">Član 344.</p>
<p>(1) Ime deteta određuju roditelji.</p>
<p>(2) Roditelji imaju pravo da se ime deteta upiše u matičnu knjigu rođenih i na 
maternjem jeziku i pismu jednog ili oba roditelja.</p>
<p>(3) Roditelji imaju pravo da slobodno izaberu ime deteta, ali ne mogu odrediti 
pogrdno ime, ime kojim se vređa moral ili ime koje je u suprotnosti sa običajima 
i shvatanjima sredine.</p>
<p>(4) Ime deteta određuje organ starateljstva ako roditelji nisu živi, ako nisu 
poznati, ako u zakonom određenom roku nisu odredili ime detetu, ako ne mogu da 
postignu sporazum o imenu deteta, odnosno ako su odredili pogrdno ime, ime kojim 
se vređa moral ili ime koje je u suprotnosti sa običajima i shvatanjima sredine.</p>

<p class="bold">Prezime deteta</p>

<p class="clan">Član 345.</p>
<p>(1) Prezime deteta određuju roditelji prema prezimenu jednog ili oba roditelja.</p>
<p>(2) Roditelji ne mogu zajedničkoj deci odrediti različita prezimena.</p>
<p>(3) Prezime deteta određuje organ starateljstva ako roditelji nisu živi, ako 
nisu poznati, odnosno ako ne mogu da postignu sporazum o prezimenu deteta.</p>

<p class="clan">III. PROMENA LIČNOG IMENA</p>

<p class="bold">Кo ima pravo na promenu</p>

<p class="clan">Član 346.</p>
<p>(1) Pravo na promenu ličnog imena ima svako lice koje je navršilo 15. godinu 
života i koje je sposobno za rasuđivanje.</p>
<p>(2) Dete koje je navršilo 10. godinu života i koje je sposobno za rasuđivanje 
ima pravo na davanje saglasnosti sa promenom ličnog imena.</p>

<p class="bold">Кo nema pravo na promenu</p>

<p class="clan">Član 347.</p>
<p>Pravo na promenu ličnog imena nema:</p>
<p>1. lice protiv koga se vodi krivični postupak za delo za koje se goni po 
službenoj dužnosti;</p>
<p>2. lice koje je osuđeno za krivično delo za koje se goni po službenoj 
dužnosti dok kazna nije izvršena odnosno dok traju pravne posledice osude;</p>
<p>3. lice koje promenom ličnog imena namerava da izbegne neku svoju obavezu;</p>
<p>4. lice koje namerava da promeni ime u pogrdno ime, ime kojim se vređa moral 
ili ime koje je u suprotnosti sa običajima i shvatanjima sredine.</p>

<p class="bold">Promena prezimena supružnika</p>

<p class="clan">Član 348.</p>
<p>(1) Supružnici se prilikom sklapanja braka mogu sporazumeti da svaki od njih:</p>
<p>1. zadrži svoje prezime;</p>
<p>2. umesto svog uzme prezime drugog supružnika;</p>
<p>3. svom prezimenu doda prezime drugog supružnika odnosno prezimenu drugog 
supružnika doda svoje prezime.</p>
<p>(2) Supružnik koji je promenio prezime sklapanjem braka može u roku od 60 dana 
od dana prestanka braka uzeti prezime koje je imao pre sklapanja braka.</p>

<p class="bold">Promena prezimena deteta</p>

<p class="clan">Član 349.</p>
<p>(1) Detetu se može promeniti prezime:</p>
<p>1. utvrđivanjem materinstva odnosno očinstva;</p>
<p>2. osporavanjem materinstva odnosno očinstva.</p>
<p>(2) Usvojenom detetu može se promeniti prezime prema prezimenu jednog ili oba 
usvojitelja.</p>
<p>(3) Dete koje je promenilo prezime usvojenjem može posle prestanka usvojenja 
poništenjem uzeti svoje prezime.</p>

<p class="bold">Stvarna i mesna nadležnost</p>

<p class="clan">Član 350.</p>
<p>(1) Zahtev za promenu ličnog imena podnosi se opštinskoj upravi na čijem 
području podnosilac zahteva ima prebivalište, odnosno boravište.</p>
<p>(2) Opštinska uprava koja prihvati zahtev za promenu ličnog imena dužna je da 
o tome obavesti nadležnog matičara radi upisa promene ličnog imena u matičnu 
knjigu rođenih i venčanih i organ koji vodi evidenciju o prebivalištu građana.</p>
<p>(3) Žalbu protiv rešenja o odbijanju zahteva za promenu ličnog imena podnosilac 
može izjaviti ministarstvu nadležnom za porodičnu zaštitu u roku od 15 dana od 
dana prijema rešenja.</p>

<p class="clan">IV. ZAŠTITA PRAVA NA LIČNO IME</p>

<p class="bold">Povreda prava na lično ime</p>

<p class="clan">Član 351.</p>
<p>Pravo na lično ime može se povrediti naročito:</p>
<p>1. sprečavanjem imaoca da se služi svojim ličnim imenom ili delom imena, 
odnosno ometanjem na drugi način da vrši pravo na lično ime (sprečavanje i ometanje 
vršenja prava na lično ime);</p>
<p>2. pripisivanjem imaocu drugačijeg ličnog imena ili dela imena odnosno tvrdnjom 
da je imalac dužan da se služi drugačijim ličnim imenom ili delom imena, 
označavanjem imaoca drugačijim ličnim imenom od njegovog, osporavanjem imaocu na 
drugi način prava da se služi svojim ličnim imenom (osporavanje prava na lično 
ime);</p>
<p>3. iskrivljenim, skraćenim, proširenim ili drugačijim navođenjem imaočevog 
ličnog imena ili dela imena, osim kada je to uobičajeno ili neophodno 
(iskrivljavanje ličnog imena);</p>
<p>4. označavanjem sebe, drugog lica, organizacije, stvari ili pojave imaočevim 
ličnim imenom ili delom imena, navođenjem drugoga ili dopuštanjem drugome da sebe 
označava imaočevim ličnim imenom ili delom imena, neovlašćenom upotrebom 
imaočevog ličnog imena ili dela imena na drugi način bez pristanka imaoca 
(neovlašćena upotreba ličnog imena).</p>

<p class="bold">Pristanak za upotrebu imena</p>

<p class="clan">Član 352.</p>
<p>(1) Imalac može i uz naknadu dati pristanak za upotrebu svog ličnog imena ili 
dela imena u dopuštene svrhe.</p>
<p>(2) Za upotrebu prezimena potreban je pristanak i drugih lica na koja se 
imaočevo prezime odnosi (supružnik, dete, roditelj i dr.) ako bi upotrebom bilo 
povređeno pravo tih lica.</p>

<p class="bold">Vezanost pristankom</p>

<p class="clan">Član 353.</p>
<p>Pristanak dat za jednu upotrebu ličnog imena, za određeni način upotrebe 
odnosno za upotrebu u određenu svrhu ne smatra se pristankom i za ponovljenu 
upotrebu, za upotrebu na drugi način odnosno za upotrebu u neku drugu svrhu.</p>

<p class="bold">Opoziv pristanka</p>

<p class="clan">Član 354.</p>
<p>(1) Ako je imalac zadržao pravo da pristanak za upotrebu ličnog imena 
opozove, opozivom pristanak prestaje.</p>
<p>(2) I kada nije zadržao pravo na opoziv, imalac može opozvati pristanak ako 
bi upotreba njegovog ličnog imena, s obzirom na okolnosti slučaja, znatno 
naškodila njegovim interesima, a on to nije mogao predvideti.</p>
<p>(3) U slučaju iz stava 2. ovog člana, oštećeni ima pravo na naknadu štete 
prouzrokovane opozivom pristanka.</p>

<p class="bold">Tužbe</p>

<p class="clan">Član 355.</p>
<p>Lice čije je pravo na lično ime povređeno može u parničnom postupku zahtevati 
od suda da:</p>
<p>1. utvrdi postojanje prava da se ono služi svojim ličnim imenom;</p>
<p>2. naredi uklanjanje, uništenje ili preinačenje predmeta kojima je izvršena 
povreda prava, povlačenje tvrdnje kojom se osporava imaocu pravo na lično ime ili 
nešto drugo što je potrebno za uklanjanje stanja povrede prava;</p>
<p>3. zabrani dalje vršenje ili ponavljanje radnje kojom se povređuje pravo, pod 
pretnjom plaćanja određene svote novca povređenom ako se radnja povrede ne obustavi 
ili ako se ponovi;</p>
<p>4. dosudi naknadu materijalne i nematerijalne štete;</p>
<p>5. dosudi deo dobiti ostvarene upotrebom ličnog imena, srazmerno tome koliko 
je upotreba ličnog imena doprinela ostvarenju dobiti.</p>

<p class="bold">Aktivna legitimacija posle smrti imaoca prava na lično ime</p>

<p class="clan">Član 356.</p>
<p>Ako je imalac prava na lično ime umro posle izvršene povrede, kao i ako je 
povreda izvršena posle smrti imaoca prava na lično ime, zaštitu prava na lično 
ime mogu zahtevati: lice koje je umrli odredio da se stara o zaštiti njegovog 
ličnog imena, supružnik, dete i roditelj umrlog.</p>

<p class="clan">Dvanaesti deo</p>

<p class="bold">PRELAZNE I ZAVRŠNE ODREDBE</p>

<p class="bold">Primena ovog zakona</p>

<p class="clan">Član 357.</p>
<p>(1) Odredbe ovog zakona primenjuju se i na porodične odnose koji su nastali do 
dana početka primene ovog zakona, osim ako ovim zakonom nije drugačije određeno.</p>
<p>(2) Sudski odnosno upravni postupak koji je pokrenut po odredbama Zakona o 
braku i porodičnim odnosima („Službeni glasnik SRS”, br. 22/80 i 11/88 i 
„Službeni glasnik RS”, br. 22/93, 25/93, 35/94, 46/95 i 29/01) nastaviće se 
prema odredbama ovog zakona, osim ako je do dana početka primene ovog zakona 
doneta prvostepena odluka.</p>
<p>(3) Ako je do dana početka primene ovog zakona doneta prvostepena odluka u 
postupku iz stava 2. ovog člana, postupak će se nastaviti prema odredbama Zakona 
o braku i porodičnim odnosima („Službeni glasnik SRS”, br. 22/80 i 11/88 i 
„Službeni glasnik RS”, br. 22/93, 25/93, 35/94, 46/95 i 29/01).</p>
<p>(4) Ako posle početka primene ovog zakona bude ukinuta prvostepena odluka iz 
stava 3. ovog člana, dalji postupak sprovešće se prema odredbama ovog zakona.</p>

<p class="bold">Usvojenje</p>

<p class="clan">Član 358.</p>
<p>(1) Na usvojenje zasnovano pre početka primene ovog zakona primenjuju se 
propisi koji su važili do dana početka primene ovog zakona.</p>
<p>(2) Usvojenje zasnovano po odredbama ovog zakona smatra se potpunim usvojenjem 
za potrebe drugih zakona.</p>

<p class="bold">Brak</p>

<p class="clan">Član 359.</p>
<p>(1) Brak zaključen pre 9. maja 1946. godine punovažan je ako je zaključen 
saglasno propisima koji su bili na snazi u vreme zaključenja braka.</p>
<p>(2) Brak zaključen u vremenu od 6. aprila 1941. godine do 9. maja 1946. godine 
pred vojnim organima, narodnooslobodilačkim odborima ili narodnim odborima 
priznaje se punovažnim ako su bili u vreme zaključenja braka ispunjeni uslovi iz 
čl. 15-19. ovog zakona i ako je uveden u matične knjige ili je traženo to uvođenje 
do 9. maja 1947. godine.</p>
<p>(3) Brakovi zaključeni posle 9. maja 1946. godine do 5. maja 1955. godine 
sklopljeni uz učešće matičara ili drugog službenika narodnog odbora, a bez učešća 
predsednika narodnog odbora, odnosno određenog člana narodnog odbora, priznaju 
se punovažnim od dana njihovog zaključenja ako su ispunjeni ostali uslovi za 
punovažnost tih brakova po Osnovnom zakonu o braku („Službeni list SFRJ”, broj 
29/64).</p>
<p>(4) Odredba stava 3. ovog člana ne primenjuje se na brakove koji su 
pravnosnažnom sudskom presudom oglašeni za nepostojeće.</p>

<p class="bold">Shodna primena zakona kojim se uređuje vanparnični postupak</p>

<p class="clan">Član 360.</p>
<p>Na postupak iz člana 11. stav 3. ovog zakona, do uređenja posebnog 
vanparničnog postupka zakonom – shodno će se primenjivati odredbe zakona kojim je 
uređen vanparnični postupak za davanje dozvole za zaključenje braka.</p>

<p class="bold">Rokovi</p>

<p class="clan">Član 361.</p>
<p>Rokovi za podizanje tužbi predviđeni ovim zakonom primenjivaće se na sve 
slučajeve u kojima rokovi nisu istekli po odredbama ovog zakona.</p>

<p class="bold">Prestanak važenja drugih zakona i propisa</p>

<p class="clan">Član 362.</p>
<p>(1) Danom početka primene ovog zakona prestaje da važi Zakon o braku i 
porodičnim odnosima („Službeni glasnik SRS”, br. 22/80 i 11/88 i „Službeni 
glasnik RS”, br. 22/93, 25/93, 35/94, 46/95 i 29/01).</p>
<p>(2) Danom početka primene ovog zakona prestaju da važe podzakonski akti 
doneti na osnovu zakona iz stava 1. ovog člana.</p>
<p>(3) Danom početka primene ovog zakona prestaju da važe odredbe Glave pete 
(Lišenje i vraćanje roditeljskog prava) Zakona o vanparničnom postupku („Službeni 
glasnik SRS”, br. 25/82 i 48/88 i „Službeni glasnik RS”, broj 46/95).</p>

<p class="bold">Stupanje na snagu i primena ovog zakona</p>

<p class="clan">Član 363.</p>
<p>Ovaj zakon stupa na snagu osmog dana od dana objavljivanja u „Službenom 
glasniku Republike Srbije” , a primenjuje se od 1. jula 2005. godine, osim 
odredaba člana 203. st. 2. i 3. ovog zakona koje se primenjuju od 1. jula 2006. 
godine.</p>


