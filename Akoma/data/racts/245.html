<meta http-equiv="Content-Type" content="text/html; charset=UTF-8"><link href="http://www.pravno-informacioni-sistem.rs/SlGlasnikPortal/glasnik.css" type="text/css" rel="stylesheet">
<style type="text/css">
 p.MsoNormal
	{margin-top:0cm;
	margin-right:0cm;
	margin-bottom:0.667rem;
	margin-left:0cm;
	line-height:107%;
	font-size:0.917rem;
	font-family:"Calibri",sans-serif;
	}
.auto-style1 {
	text-align: center;
}
.auto-style2 {
	color: #008000;
}
</style>

<p class="redakcijskipreciscentekst">Redakcijski prečišćen tekst</p>
<p class="clan">&nbsp;</p>
<p>&nbsp;</p>
<p class="odluka-zakon">ZAКON</p>
<p class="odluka-zakon">o Državnoj revizorskoj instituciji</p>
	<p class="auto-style1">"Službeni glasnik RS", br. 101 od 21. novembra 
2005, 54 od 13. juna 2007, 36 od 28. maja 2010, 
<span title="Zakon o izmenama i dopunama Zakona o privrednim društvima ('Službeni glasnik RS', broj 44/2018)">44 od 8. juna 2018 - 
	<span class="auto-style2">dr. zakon</span></span> </p><p class="clan">I. OSNOVNE ODREDBE </p>
<p class="bold">Predmet uređivanja </p>
<p class="clan">Član 1.</p>
<p>Ovim zakonom uređuju se osnivanje i delatnost, pravni položaj, nadležnost, 
organizacija i način rada Državne revizorske institucije (u daljem tekstu: 
Institucija) i druga pitanja od značaja za rad Institucije, kao i prava i obaveze 
subjekata revizije. </p>
<p class="bold">Značenje pojedinih pojmova </p>
<p class="clan">Član 2.</p>
<p>Pojedini pojmovi, upotrebljeni u smislu ovog zakona imaju sledeće značenje:</p>
<p>1) Revizija finansijskih izveštaja predstavlja ispitivanje dokumenata, isprava, 
izveštaja i drugih informacija, radi prikupljanja dovoljnog, adekvatnog i pouzdanog 
dokaza za izražavanje mišljenja da li finansijski izveštaji subjekta revizije 
istinito i objektivno prikazuju njegovo finansijsko stanje, rezultate poslovanja i 
novčane tokove, u skladu sa prihvaćenim računovodstvenim načelima i standardima;</p>
<p>2) Revidiranje poslovanja prema ovom zakonu znači pribavljanje dovoljnog, 
adekvatnog i pouzdanog dokaza za izražavanje mišljenja o pravilnosti i 
svrsishodnosti poslovanja korisnika javnih sredstava;</p>
<p>3) Revizija pravilnosti poslovanja znači ispitivanje finansijskih transakcija i 
odluka u vezi sa primanjima i izdacima, radi utvrđivanja da li su odnosne 
transakcije izvršene u skladu sa zakonom, drugim propisima, datim ovlašćenjima, i 
za planirane svrhe;</p>
<p>4) Revizija svrsishodnosti poslovanja znači ispitivanje trošenja sredstava iz 
budžeta i drugih javnih sredstava, radi sticanja dovoljnog, adekvatnog i pouzdanog 
dokaza za izveštavanje da li su sredstva od strane subjekta revizije upotrebljena 
u skladu sa načelima ekonomije, efikasnosti i efektivnosti kao i u skladu sa 
planiranim ciljevima;</p>
<p>5) Načelo ekonomije podrazumeva minimalni utrošak sredstava za određenu 
aktivnost, vodeći računa da se time ne dovodi u pitanje očekivani kvalitet;</p>
<p>6) Načelo efikasnosti predstavlja odnos između postignutih rezultata u 
proizvodnji roba ili pružanju usluga i iskorišćenih resursa za proizvodnju, odnosno 
pružanje usluga;</p>
<p>7) Načelo efektivnosti (uspešnosti) predstavlja stepen do koga su postignuti 
postavljeni ciljevi, kao i odnos između planiranih i ostvarenih efekata određene 
aktivnosti;</p>
<p>8) Poslovanje subjekta revizije u postupku revizije po ovom zakonu čine:</p>
<p>(1) svi postupci subjekta revizije, koji utiču na njegova primanja, odnosno 
izdatke ali i na sredstva odnosno obaveze prema izvorima sredstava (poslovanje u 
užem smislu);</p>
<p>(2) svi postupci subjekta revizije, koji utiču na stanje javne imovine, stanje 
javnog duga, obezbeđivanje javnih dobara ili na stanje životne sredine (poslovanje 
u širem smislu);</p>
<p>9) Revizioni nalaz označava skup utvrđenih činjenica i konstatacija na bazi 
procene o određenom segmentu poslovanja revidiranog subjekta;</p>
<p>10) Ovlašćeno lice jeste bilo koji predstavnik kojeg predsednik Institucije 
ovlasti, u pismenoj formi, da vrši poslove u okviru ovlašćenja ili da obavlja 
funkcije;</p>
<p>11) Mera ispravljanja odnosi se na meru koju subjekt revizije preduzima da bi 
otklonio određenu nepravilnost ili necelishodnost u svom poslovanju ili za to da 
umanji rizik od pojavljivanja određene nepravilnosti ili nesvrsishodnosti u svom 
budućem poslovanju;</p>
<p>12) Nepravilnost u poslovanju označava neusklađenost poslovanja sa propisima 
ili usmerenjima, koja je dužan da uvažava subjekt revizije u svome delovanju;</p>
<p>13) Nesvrsishodnost u poslovanju jeste zbirni izraz za neekonomičnost, 
neefikasnost i neuspešnost poslovanja. </p>
<p class="bold">Pravni položaj Institucije </p>
<p class="clan">Član 3.</p>
<p>Institucija je najviši državni organ revizije javnih sredstava u Republici 
Srbiji (u daljem tekstu: Republika). </p>
<p>Institucija je samostalan i nezavisan državni organ.</p>
<p>Za obavljanje poslova iz svoje nadležnosti Institucija je odgovorna Narodnoj 
skupštini Republike Srbije (u daljem tekstu: Skupština). </p>
<p>Akta kojima Institucija vrši svoju nadležnost revizije ne mogu biti predmet 
osporavanja pred sudovima i drugim državnim organima.</p>
<p>Institucija ima svojstvo pravnog lica. </p>
<p>Institucija ima pečat, u skladu sa zakonom. </p>
<p class="bold">Sedište Institucije. Organizacione jedinice Institucije </p>
<p class="clan">Član 4.</p>
<p>Sedište Institucije je u Beogradu.</p>
<p>Institucija može obrazovati organizacione jedinice izvan sedišta. 
</p>
<p>Organizacione jedinice izvan sedišta Institucije nemaju svojstvo pravnog 
lica. </p>
<p class="clan">II. NADLEŽNOST INSTITUCIJE </p>
<p class="bold">Poslovi u nadležnosti Institucije </p>
<p class="clan">Član 5.</p>
<p>U okviru svoje nadležnosti, Institucija obavlja sledeće poslove:</p>
<p>1) planira i obavlja reviziju, u skladu sa ovim zakonom;</p>
<p>2) donosi podzakonske i druge akte radi sprovođenja ovog zakona;</p>
<p>3) podnosi izveštaje u skladu sa čl. 43. i 44. ovog zakona;</p>
<p>4) zauzima stavove i daje mišljenja kao i druge oblike javnih saopštenja u vezi 
sa primenom i sprovođenjem pojedinih odredaba ovog zakona;</p>
<p>5) po potrebi i u skladu sa svojim mogućnostima, pruža stručnu pomoć 
Skupštini, Vladi Republike Srbije (u daljem tekstu: Vlada) i drugim državnim 
organima o pojedinim značajnim merama i važnim projektima, na način kojim se ne 
umanjuje nezavisnost Institucije;</p>
<p>6) može da daje savete korisnicima javnih sredstava; </p>
<p>7) može davati primedbe na radne nacrte predloga zakonskih tekstova i drugih 
propisa i može davati mišljenja o pitanjima iz oblasti javnih finansija;</p>
<p>8) može da daje preporuke za izmene važećih zakona na osnovu informacija do 
kojih je došla u postupku obavljanja revizije, a odnose se na to da proizvode ili 
mogu proizvesti negativne posledice ili dovode do neplaniranih rezultata;</p>
<p>9) usvaja i objavljuje standarde revizije u vezi sa javnim sredstvima koji se 
odnose na izvršavanje revizijske nadležnosti Institucije, na priručnike za 
reviziju i na drugu stručnu literaturu od značaja za unapređenje revizorske 
struke;</p>
<p>10) utvrđuje program obrazovanja i ispitni program za sticanje zvanja državni 
revizor i ovlašćeni državni revizor, organizuje polaganje ispita za sticanje 
revizorskih zvanja državni revizor i ovlašćeni državni revizor i vodi Registar 
lica koja su stekla ova zvanja;</p>
<p>11) utvrđuje kriterijume i vrši nostrifikaciju stručnih zvanja iz nadležnosti 
Institucije stečenih u inostranstvu;</p>
<p>12) sarađuje sa međunarodnim revizorskim i računovodstvenim organizacijama u 
oblastima koje se odnose na računovodstvo i reviziju u okviru javnog sektora;</p>
<p>13) obavlja druge poslove utvrđene zakonom. </p>
<p class="bold">Poslovnik Institucije </p>
<p class="clan">Član 6.</p>
<p>Institucija ima poslovnik kojim, u skladu sa ovim zakonom, bliže uređuje 
način i postupak po kome Institucija vrši svoju nadležnost revizije, način 
obezbeđivanja javnosti rada Institucije, odlučivanje i druga pitanja utvrđena 
Zakonom koja su od značaja za rad Institucije.</p>
<p>Savet donosi poslovnik uz prethodno dobijenu saglasnost Skupštine.</p>
<p>Institucija može uređivati organizaciju i način rada Institucije i drugim 
aktima. </p>
<p class="bold">Shodna primena drugih zakonskih odredbi </p>
<p class="clan">Član 7.</p>
<p>Ako se u izvršavanju revizorske nadležnosti Institucije pojavi pitanje koje 
nije uređeno ovim zakonom, shodno se primenjuju odgovarajuće odredbe zakona, 
kojima se uređuje upravni postupak. </p>
<p class="bold">Objavljivanje </p>
<p class="clan">Član 8.</p>
<p>Poslovnik i druga akta Institucije u skladu sa ovim zakonom, objavljuju se u 
„Službenom glasniku Republike Srbije”. </p>
<p class="bold">Predmet revizije </p>
<p class="clan">Član 9.</p>
<p>Predmet revizije u skladu sa ovim zakonom su:</p>
<p>1) primanja i izdaci u skladu sa propisima o budžetskom sistemu i propisima o 
javnim prihodima i rashodima;</p>
<p>2) finansijski izveštaji, finansijske transakcije, obračuni, analize i druge 
evidencije i informacije subjekata revizije;</p>
<p>3) pravilnost poslovanja subjekata revizije u skladu sa zakonom, drugim 
propisima i datim ovlašćenjima; </p>
<p>4) svrsishodnost raspolaganja javnim sredstvima u celosti ili u određenom 
delu;</p>
<p>5) sistem finansijskog upravljanja i kontrole budžetskog sistema i sistema 
ostalih organa i organizacija koje su subjekt revizije Institucije;</p>
<p>6) sistem internih kontrola, interne revizije, računovodstvenih i 
finansijskih postupaka kod subjekta revizije;</p>
<p>7) akta i radnje subjekta revizije koje proizvode ili mogu proizvesti 
finansijske efekte na primanja i izdatke korisnika javnih sredstava, imovinu 
države, zaduživanje i davanje garancija kao i na svrsishodnu upotrebu sredstava 
kojima raspolažu subjekti revizije;</p>
<p>8) pravilnost rada organa rukovođenja, upravljanja i drugih odgovornih lica 
nadležnih za planiranje, izvođenje i nadzor poslovanja korisnika javnih sredstava;</p>
<p>9) druge oblasti predviđene posebnim zakonima. </p>
<p>Institucija može revidirati akt o proteklom, tekućem, kao i o planiranom 
poslovanju korisnika javnih sredstava.</p>
<p>Akt iz prethodnog stava može da bude akt, koji je propisan zakonom ili 
poseban računovodstveni iskaz, odnosno izveštaj, koji korisnik javnih sredstava 
mora da sastavi na zahtev Institucije. </p>
<p class="bold">Subjekti revizije </p>
<p class="clan">Član 10.</p>
<p>Subjekti revizije, u skladu sa ovim zakonom su:</p>
<p>1) direktni i indirektni korisnici budžetskih sredstava Republike, 
teritorijalnih automija i lokalnih vlasti u skladu sa propisima kojima se 
uređuje budžetski sistem i sistem javnih prihoda i rashoda;</p>
<p>2) organizacije obaveznog socijalnog osiguranja;</p>
<p>3) budžetski fondovi osnovani posebnim zakonom ili podzakonskim aktom;</p>
<p>4) Narodna banka Srbije u delu koji se odnosi na korišćenje javnih sredstava i 
na poslovanje sa državnim budžetom;</p>
<p>5) javna preduzeća, privredna društva i druga pravna lica koje je osnovao 
direktni odnosno indirektni korisnik javnih sredstava ;</p>
<p>6) pravna lica kod kojih direktni odnosno indirektni korisnici imaju učešće u 
kapitalu odnosno u upravljanju;</p>
<p>7) pravna lica koja su osnovala pravna lica u kojim država ima učešće u 
kapitalu odnosno u upravljanju;</p>
<p>8) pravna i fizička lica koja primaju od Republike,teritorijalnih autonomija 
i lokalnih vlasti dotacije i druga bespovratna davanja ili garancije;</p>
<p>9) subjekti koji se bave prihvatanjem, čuvanjem, izdavanjem i korišćenjem javnih 
rezervi;</p>
<p>10) političke stranke, u skladu sa zakonom kojim se uređuje finansiranje 
političkih stranaka;</p>
<p>11) korisnici sredstava EU, donacija i pomoći međunarodnih organizacija, 
stranih vlada i nevladinih organizacija; </p>
<p>12) ugovorna strana u vezi sa izvršenjem međunarodnih ugovora, sporazuma, 
konvencija i ostalih međunarodnih akata, kada je to određeno međunarodnim aktom 
ili kada to odredi ovlašćeni organ; i </p>
<p>13) drugi subjekti koji koriste sredstva i imovinu pod kontrolom i na 
raspolaganju Republike, teritorijalnih autonomija, lokalnih vlasti ili 
organizacija obaveznog socijalnog osiguranja.</p>
<p>Subjekti revizije iz stava 1. ovog člana smatraju se korisnicima javnih 
sredstava u skladu sa ovim zakonom.</p>
<p>Subjekt revizije iz stava 1. ovog člana na čije se poslovanje mišljenje revizije 
odnosi, dužan je da to mišljenje razmatra i preduzme mere za otklanjanje utvrđenih 
nepravilnosti i nesvrsishodnosti. </p>
<p class="bold">Pravna lica povezana sa subjektima revizije </p>
<p class="clan">Član 11.</p>
<p>Institucija može, u skladu sa ovim zakonom, da vrši reviziju poslovanja i kod 
pravnih lica koja posluju sa subjektima revizije iz člana 10. ovog zakona.</p>
<p>Revizija poslovanja kod pravnih lica iz stava 1. ovog člana vrši se samo u 
pogledu njihovog poslovanja sa subjektima revizije utvrđenim ovim zakonom. 
</p>
<p>Institucija će svojim aktom bliže utvrditi način vršenja revizije kod pravnih 
lica iz stava 1. ovog člana tako da njihova prava na koje se odnose radnje u 
postupku revizije, budu zaštićena. </p>
<p class="clan">III. ORGANIZACIJA I SASTAV INSTITUCIJE </p>
<p class="bold">Organizacija i organi </p>
<p class="clan">Član 12.</p>
<p>Institucija ima predsednika Institucije, potpredsednika, Savet, revizorske 
službe i prateće službe.</p>
<p>Delokrug i način obavljanja poslova službi Institucije, unutrašnja organizacija 
i sistematizacija radnih mesta bliže se uređuju aktom Institucije, koji na 
predlog predsednika Institucije donosi Savet. </p>
<p class="bold">Savet </p>
<p class="clan">Član 13.</p>
<p>Savet je najviši organ Institucije.</p>
<p>Savet je kolegijalni organ.</p>
<p>Savet ima pet članova, i to: predsednika, potpredsednika i tri člana. 
</p>
<p>Predsednik Saveta je istovremeno predsednik Institucije.</p>
<p>Savet odlučuje na sednicama kojima predsedava predsednik Saveta ili 
potpredsednik koji ga zamenjuje. </p>
<p>Savet donosi odluke većinom glasova svih članova.</p>
<p>Članovi Saveta ne mogu dovesti u pitanje nezavisnost pri donošenju svojih 
odluka, kao ni nezavisnost Institucije.</p>
<p>Poslovnikom o radu Saveta Institucije bliže će se urediti pitanja vezana za 
rad Saveta.</p>
<p>Akt iz stava 8. ovog člana donosi Savet. </p>
<p class="bold">Nadležnosti Saveta </p>
<p class="clan">Član 14.</p>
<p>Savet obavlja sledeće poslove: </p>
<p>1) donosi poslovnik;</p>
<p>2) donosi godišnji program revizije;</p>
<p>3) donosi akt kojim bliže uređuje postupak revizije;</p>
<p>4) donosi finansijski plan Institucije;</p>
<p>5) utvrđuje završni račun Institucije;</p>
<p>6) odlučuje o prigovoru subjekta revizije na predlog izveštaja o izvršenoj 
reviziji;</p>
<p>7) donosi godišnji izveštaj i posebne izveštaje;</p>
<p>8) donosi druga akta Institucije i obavlja druge poslove utvrđene ovim zakonom 
i aktima Institucije. </p>
<p class="bold">Članovi Saveta </p>
<p class="clan">Član 15.</p>
<p>Članovi Saveta učestvuju u radu i odlučivanju Saveta, prate aktivnosti 
pojedinih revizorskih jedinica u Instituciji, učestvuju u procesu rada 
revizorskih službi i obavljaju druge poslove koje im poveri predsednik Saveta. 
</p>
<p class="bold">Uslovi za izbor članova Saveta </p>
<p class="clan">Član 16.</p>
<p>Za člana Saveta može biti izabran državljanin Republike Srbije, koji pored 
opštih uslova utvrđenih zakonom za rad u državnim organima, ispunjava i sledeće 
uslove: ima visoku školsku spremu, najmanje 10 godina radnog iskustva, od čega 
najmanje pet* godina na poslovima koji su povezani sa nadležnostima Institucije.</p>
<p class="hide-change"><em>Brisan je raniji stav 2. (vidi član 1. Zakona – 54/2007-4)</em></p>
<p>Najmanje dva člana Saveta moraju biti diplomirani ekonomisti sa odgovarajućim 
revizorskim ili računovodstvenim zvanjem. </p>
<p>Najmanje jedan od članova Saveta mora biti diplomirani pravnik sa položenim 
pravosudnim ispitom. </p>
<p class="hide-change">*Službeni glasnik RS, broj 54/2007</p>
<p class="bold">Nespojivost funkcija </p>
<p class="clan">Član 17.</p>
<p>Funkcija člana Saveta nije spojiva sa:</p>
<p>1) funkcijom u državnom organu, u organima lokalne vlasti ili nosioca javnih 
ovlašćenja i funkcijom u političkim strankama ili sindikatima;</p>
<p>2) radom u državnom organu, organu lokalne vlasti ili kod nosioca javnih 
ovlašćenja;</p>
<p>3) članstvom u organu upravljanja ili nadzora privrednog društva, javnog 
preduzeća, fonda, organizacije obaveznog socijalnog osiguranja ili drugog pravnog 
lica sa učešćem državnog kapitala;</p>
<p>4) svojinskim udelom u pravnim licima koja su u nadležnosti Institucije u 
skladu sa ovim zakonom;</p>
<p>5) obavljanjem drugih poslova koji po zakonu nisu spojivi sa obavljanjem javne 
funkcije;</p>
<p>6) obavljanjem drugih poslova koji bi mogli negativno da utiču na njihovu 
samostalnost, nepristrasnost i društveni ugled kao i na poverenje i ugled 
Institucije;</p>
<p>7) vršenjem bilo kakvih drugih plaćenih dužnosti, osim naučnih i obrazovnih 
funkcija, i to samo ukoliko takve dužnosti nisu u moralnoj koliziji sa vršenjem 
dužnosti članova Saveta.</p>
<p>Članovi Saveta podležu obavezama i zabranama utvrđenim zakonom koji uređuje 
sprečavanje sukoba interesa pri vršenju javnih funkcija.</p>
<p>Član Saveta je obavezan da o činjenicama iz stava 1. ovog člana obavesti 
Savet. </p>
<p class="bold">Nedozvoljeni odnosi nosilaca funkcija u Instituciji između sebe i sa subjektom 
revizije </p>
<p class="clan">Član 18.</p>
<p>Članovi Saveta međusobno ne smeju biti krvni srodnici u pravoj liniji, u 
pobočnoj liniji do četvrtog stepena srodstva, bračni drugovi, srodnici po 
tazbini zaključno sa drugim stepenom srodstva čak i onda kada je brak prestao, 
staralac, usvojenik, usvojilac i hranilac.</p>
<p>Član Saveta ne može učestvovati i odlučivati u postupku revizije, ako je bio 
radno angažovan kod lica koje je predmet revizije ili je obavljao određene 
poslove za račun subjekta revizije, ako od prestanka tog zaposlenja ili završetka 
poslova nije proteklo pet godina.</p>
<p>Član Saveta je dužan da o činjenicama iz st. 1. i 2. ovog člana blagovremeno 
obavesti Savet. </p>
<p class="bold">Izbor predsednika, potpredsednika i članova Saveta </p>
<p class="clan">Član 19.</p>
<p>Predsednika, potpredsednika i članove Saveta bira i razrešava Skupština<span class="v2-clan-left-1">, 
većinom glasova svih narodnih poslanika</span>, na predlog nadležnog radnog tela 
Skupštine. Nadležno radno telo razmatra kandidature, utvrđuje ispunjenost uslova 
određenih ovim zakonom i utvrđuje listu kandidata koju dostavlja Skupštini. 
Predlog kandidature mora biti obrazložen, sa priloženom izjavom kandidata u 
pisanom obliku da prihvata kandidaturu.</p>
<p>Ukoliko predloženi kandidat za predsednika, potpredsednika i članove Saveta 
ne dobije potrebnu većinu glasova poslanika, nadležno radno telo Skupštine 
utvrđuje predlog za novog kandidata.</p>
<p>Nakon izbora, predsednik, potpredsednik i članovi Saveta polažu zakletvu pred 
Skupštinom, čime preuzimaju dužnost. Zakletva glasi: „Zaklinjem se na odanost 
Republici Srbiji. Obećavam da ću poštovati Ustav i zakone. Zaklinjem se čašću da 
ću svoju dužnost obavljati nezavisno, pošteno i nepristrasno i da neću 
zloupotrebljavati svoje nadležnosti”. </p>
<p class="hide-change">*Službeni glasnik RS, broj 54/2007</p>
<p class="bold">Trajanje mandata članova Saveta </p>
<p class="clan">Član 20.</p>
<p>Član Saveta bira se na period od pet godina. </p>
<p>Izabrani članovi Saveta mogu biti izabrani najviše dva puta.</p>
<p>Predsednik Saveta obaveštava predsednika nadležnog radnog tela Skupštine o 
prestanku mandata članu Saveta najkasnije šest meseci pre isteka mandatnog 
perioda.</p>
<p>Član Saveta kome je istekao mandat iz drugih razloga od onih utvrđenih članom 
22. ovog zakona može da obavlja funkciju do izbora novog člana Saveta. 
</p>
<p class="bold">Prestanak mandata člana Saveta </p>
<p class="clan">Član 21.</p>
<p>Članu Saveta prestaje mandat pre isteka vremena na koje je izabran podnošenjem 
ostavke, ispunjenjem uslova za penziju ili razrešenjem. </p>
<p class="bold">Razlozi za razrešenje </p>
<p class="clan">Član 22.</p>
<p>Član Saveta razrešava se funkcije:</p>
<p>1) ako je pravnosnažnom sudskom odlukom osuđen na bezuslovnu kaznu zatvora u 
trajanju od najmanje šest meseci, ili za kažnjivo delo u kraćem trajanju koje ga 
čini nedostojnim za obavljanje funkcije;</p>
<p>2) ako je pravnosnažnom sudskom odlukom </p>
<p>lišen poslovne sposobnosti;</p>
<p>3) preuzimanjem posla ili funkcije koji su nespojivi sa funkcijom člana 
Saveta;</p>
<p>4) ako ne postupa u skladu sa Ustavom i zakonom. </p>
<p class="bold">Postupak u kojem se utvrđuje postojanje razloga za razrešenje </p>
<p class="clan">Član 23.</p>
<p>O nastupanju razloga za prestanak mandata ili razrešenje, Savet bez odlaganja 
obaveštava Skupštinu.</p>
<p>Inicijativu za razrešenje člana Saveta može da podnese najmanje 20 narodnih 
poslanika. </p>
<p>Inicijativa se podnosi u pisanom obliku, sa obrazloženjem i dokazima o 
nastupanju razloga iz člana 22. ovog zakona.</p>
<p>Inicijativu razmatra nadležno radno telo Skupštine.</p>
<p>Član Saveta, čije se razrešenje predlaže, ima pravo da se pismeno ili usmeno 
obrati članovima nadležnog radnog tela Skupštine, na sednici na kojoj se 
razmatra inicijativa o njegovom razrešenju.</p>
<p>Nakon obavljene rasprave i glasanja, nadležno radno telo Skupštine podnosi 
izveštaj Skupštini sa predlogom da Skupština donese odluku o razrešenju člana 
Saveta ili da inicijativu odbaci.</p>
<p>Članu Saveta prestaje mandat i sva prava po tom osnovu danom donošenja odluke 
o njegovom razrešenju na sednici Skupštine. </p>
<p class="clan">Član 24.</p>
<p>Nadležno radno telo Skupštine može samoinicijativno da predloži Skupštini da 
se član Saveta razreši kada, na osnovu kontinuiranog praćenja rada Saveta u 
skladu sa zakonom ili na osnovu drugih saznanja, utvrdi da su nastupili razlozi 
za razrešenje iz člana 22. ovog zakona.</p>
<p>U postupku kada nadležno radno telo Skupštine samoinicijativno predloži da se 
član Saveta razreši, primenjuju se odredbe člana 23. stav 5. ovog zakona. 
</p>
<p class="bold">Predsednik Institucije </p>
<p class="clan">Član 25.</p>
<p>Predsednik Institucije je generalni državni revizor i rukovodilac u 
Instituciji.</p>
<p>Кao generalni državni revizor, predsednik Institucije ima sledeće 
nadležnosti:</p>
<p>1) odobrava i usmerava raspored poslova iz nadležnosti Institucije tako što 
utvrđuje i sprovodi program rada i potpisuje akta Institucije;</p>
<p>2) propisuje pravila i donosi smernice i instrukcije za sprovođenje 
pojedinačnih faza revizije;</p>
<p>3) može odrediti službeno nadziranje sprovođenja zadataka revizije i u vezi s 
tim doneti odluku o nadziranju;</p>
<p>4) predlaže članove ispitne Кomisije;</p>
<p>5) potpisuje sertifikate za revizorska zvanja državni revizor i ovlašćeni 
državni revizor;</p>
<p>6) ima druge nadležnosti i obavlja druge poslove u skladu sa ovim zakonom.</p>
<p>Кao rukovodilac, predsednik Institucije ima sledeće nadležnosti:</p>
<p>1) predlaže Savetu godišnji finansijski plan Institucije;</p>
<p>2) podnosi Savetu godišnji izveštaj i posebne izveštaje o radu Institucije;</p>
<p>3) naredbodavac je za sredstva Institucije;</p>
<p>4) odlučuje o radnopravnim pitanjima u Instituciji i u vezi s tim donosi 
odluke;</p>
<p>5) određuje radne zadatke u Instituciji i u vezi s tim može donositi odluke;</p>
<p>6) ima druge nadležnosti i obavlja druge poslove određene zakonom. 
</p>
<p class="bold">Potpredsednik Institucije </p>
<p class="clan">Član 26.</p>
<p>Potpredsednik Institucije:</p>
<p>1) obavlja poslove generalnog državnog revizora na osnovu ovlašćenja 
predsednika Institucije;</p>
<p>2) zamenjuje predsednika Institucije u slučaju njegove privremene sprečenosti; 
</p>
<p>3) u slučaju prevremenog prestanka funkcije predsednika Institucije, obavlja 
funkciju predsednika do izbora novog predsednika;</p>
<p>4) obavlja druge poslove koje mu poveri predsednik Institucije. 
</p>
<p>U slučaju odsutnosti ili sprečenosti potpredsednika Institucije zamenjuje 
najstariji član Saveta. </p>
<p class="bold">Vrhovni državni revizori </p>
<p class="clan">Član 27.</p>
<p>Za vrhovnog državnog revizora može biti imenovano lice koje ispunjava opšte 
uslove za rad u državnim organima, koje poseduje univerzitetsko obrazovanje i 
naziv ovlašćeni državni revizor prema ovom zakonu. Smatra se da odgovarajuće 
iskustvo za funkciju vrhovnog državnog revizora poseduje ono lice koje ima 
najmanje 10 godina radnog iskustva, od čega najmanje osam godina na poslovima koji 
su povezani sa nadležnostima Institucije. </p>
<p>Vrhovnog državnog revizora, na predlog predsednika Institucije imenuje i 
razrešava Savet Institucije odlukom, na vreme od šest godina, sa mogućnošću 
reizbora.</p>
<p>Vrhovni državni revizor stupa na funkciju, pošto pred Savetom Institucije 
položi zakletvu iz člana 19. stav 3. ovog zakona.</p>
<p>Vrhovni državni revizor rukovodi revizorskom službom i izvršava revizione 
nadležnosti Institucije u skladu sa ovim zakonom i u skladu sa ovlašćenjima 
dobijenim od predsednika Institucije.</p>
<p>Vrhovni državni revizor za svoj rad odgovara predsedniku Institucije.</p>
<p>Aktom Institucije se određuje broj vrhovnih državnih revizora koje ima 
Institucija. </p>
<p class="bold">Državni revizori – revizorska zvanja </p>
<p class="clan">Član 28.</p>
<p>Poslove revizije obavljaju državni revizori.</p>
<p>Revizorska zvanja su: državni revizor i ovlašćeni državni revizor.</p>
<p>Revizorska zvanja stiču se u skladu sa ovim zakonom kao i sa međunarodnom 
praksom edukacije revizora. </p>
<p>Državni revizor i ovlašćeni državni revizor je nezavisno stručno lice koje 
poseduje sertifikat za zvanje državni revizor odnosno ovlašćeni državni revizor i 
ispunjava druge uslove propisane ovim zakonom.</p>
<p>Кandidat za polaganje ispita za sticanje zvanja državni revizor i ovlašćeni 
državni revizor, pre polaganja ispita treba da ima položen stručni ispit za rad u 
državnim organima, osim ako je oslobođen prema odredbama zakona koje se odnose 
na državne službenike.</p>
<p>Sertifikat za revizorsko zvanje državni revizor može steći lice koje ispunjava 
sledeće uslove:</p>
<p>1) ima stručno znanje za obavljanje poslova revizije u skladu sa ovim zakonom;</p>
<p>2) poseduje odgovarajuće radno iskustvo;</p>
<p>3) položilo je ispit za zvanje državnog revizora.</p>
<p>Sertifikat za revizorsko zvanje ovlašćeni državni revizor može steći lice koje 
ispunjava uslove iz tač. 1)–3) stava 6. ovog člana i koje je položilo ispit za 
zvanje ovlašćenog državnog revizora.</p>
<p>Sertifikati o sticanju revizorskih zvanja iz stava 1. ovog člana su javni 
dokumenti.</p>
<p>Savet propisuje bliže uslove za sticanje i oduzimanje revizorskih zvanja, 
organizovanje i sprovođenje ispita za revizorska zvanja i izdavanje sertifikata za 
revizorska zvanja.</p>
<p>Akt iz stava 9. ovog člana objavljuje se u „Službenom glasniku Republike 
Srbije”. </p>
<p class="bold">Sticanje revizorskih zvanja </p>
<p class="clan">Član 29.</p>
<p>Ispit za sticanje revizorskog zvanja državni revizor, odnosno ovlašćeni državni 
revizor, polaže se prema programu koji donosi Savet i koji se objavljuje u 
„Službenom glasniku Republike Srbije”. </p>
<p>U izradi programa iz stava 1. ovog člana, mogu da učestvuju ministarstvo 
nadležno za poslove finansija, ministarstvo nadležno za poslove državne uprave i 
drugi subjekti za koje Savet oceni da mogu doprineti izradi programa.</p>
<p>Izvođenje programa obrazovanja za sticanje revizorskih zvanja Institucija može da 
poveri drugoj stručno osposobljenoj organizaciji.</p>
<p>Ispit za sticanje revizorskih zvanja državni revizor i ovlašćeni državni 
revizor, se polaže pred Кomisijom koju imenuje Savet na predlog predsednika 
Institucije.</p>
<p>Lice koje položi ispit iz stava 4. ovog člana, stiče revizorsko zvanje državni 
revizor, odnosno ovlašćeni državni revizor i upisuje se u Registar zvanja koji 
vodi Institucija.</p>
<p>Institucija izdaje sertifikate za revizorska zvanja državni revizor i 
ovlašćeni državni revizor. </p>
<p class="bold">Izuzeće </p>
<p class="clan">Član 30.</p>
<p>Odredbe čl. 17. i 18. ovog zakona shodno se primenjuju na vrhovnog državnog 
revizora, ovlašćenog državnog revizora i državnog revizora.</p>
<p>Odluku o izuzeću lica iz stava 1. ovog člana donosi Savet. </p>
<p class="bold">Službe Institucije </p>
<p class="clan">Član 31.</p>
<p>Institucija ima revizorske i prateće službe. </p>
<p>Rukovodioce službi iz stava 1. ovog člana imenuje predsednik Institucije.</p>
<p>Način obavljanja poslova, nadležnost, organizaciona struktura službi, 
sistematizacija radnih mesta i druga prava i obaveze zaposlenih u službama 
Institucije iz stava 1. ovog člana bliže se uređuju aktom Institucije.
</p>
<p class="bold">Sekretar </p>
<p class="clan">Član 32.</p>
<p>Institucija ima sekretara koji usklađuje rad pratećih službi Institucije, 
vodi poslovanje Institucije i obavlja druge poslove prema odredbama i u skladu sa 
ovlašćenjima predsednika Institucije.</p>
<p>Sekretara institucije imenuje i razrešava predsednik Institucije odlukom na 
vreme od šest godina, nakon sprovedenog javnog konkursa, sa mogućnošću reizbora.</p>
<p>Za sekretara Institucije može biti imenovano lice koje ispunjava opšte uslove 
za rad u državnim organima, koje je diplomirani pravnik ili diplomirani 
ekonomista, koje ima položen stručni ispit za rad u državnim organima i najmanje 
osam godina radnog iskustva u struci. </p>
<p>Sekretar Institucije za svoj rad odgovara predsedniku Institucije. 
</p>
<p>Sekretar Institucije prisustvuje sednicama Saveta bez prava glasa. 
</p>
<p class="bold">Spoljni stručnjaci </p>
<p class="clan">Član 33.</p>
<p>Institucija u postupku revizije može angažovati spoljne stručnjake radi 
obavljanja određenih poslova iz svoje nadležnosti, ukoliko revizija zahteva 
posebno specijalističko znanje kojim Institucija ne raspolaže.</p>
<p>Spoljni stručnjak Institucije mora da ima odgovarajuće stručno znanje i 
iskustvo. </p>
<p>Spoljni stručnjak može biti fizičko ili pravno lice. </p>
<p>Za spoljnog stručnjaka Institucije može biti imenovan i strani državljanin, koji 
je priznati stručnjak u oblasti od značaja za izvršavanje poslova iz nadležnosti 
Institucije.</p>
<p>Status spoljnog stručnjaka Institucije se stiče upisom u Imenik spoljnih 
stručnjaka Institucije, na osnovu odluke Saveta.</p>
<p>Sva radna dokumentacija, koju izradi spoljni stručnjak, na raspolaganju je i 
pripada Instituciji.</p>
<p>Institucija je odgovorna za konstatacije revizije i kada ih zasniva na 
mišljenju i uviđaju spoljnih stručnjaka.</p>
<p>Odredbe čl. 17. i 18. ovog zakona shodno se primenjuju na spoljne stručnjake. 
</p>
<p class="clan">IV. OBAVljANJE REVIZIJE </p>
<p class="bold">Standardi revizije </p>
<p class="clan">Član 34.</p>
<p>Institucija obavlja svoju revizionu nadležnost u skladu sa opšteprihvaćenim 
načelima i pravilima revizije i u skladu sa odabranim međunarodno prihvaćenim 
standardima revizije.</p>
<p>Prevod na srpski jezik standarda iz stava 1. ovog člana i druge profesionalne 
regulative objavljuje Institucija u „Službenom glasniku Republike Srbije”.</p>
<p>Institucija je ovlašćena da prevodi odabrane međunarodno prihvaćene standarde 
revizije iz stava 1. ovog člana i drugu profesionalnu regulativu i da iste 
objavljuje u „Službenom glasniku Republike Srbije”. </p>
<p class="bold">Program revizije </p>
<p class="clan">Član 35.</p>
<p>Institucija obavlja reviziju na osnovu godišnjeg programa revizije, koji je 
dužna da usvoji pre kraja godine za narednu kalendarsku godinu.</p>
<p>U okviru koji postavlja zakon, Institucija samostalno odlučuje o subjektima 
revizije, predmetu, obimu i vrsti revizije, vremenu početka i trajanja revizije, 
ako ovim zakonom nije drukčije određeno.</p>
<p>Program revizije obavezno svake godine obuhvata:</p>
<p>1) budžet Republike Srbije;</p>
<p>2) organizacije obaveznog socijalnog osiguranja;</p>
<p>3) odgovarajući broja jedinica lokalne samouprave;</p>
<p>4) poslovanje Narodne banke Srbije koje se odnosi na korišćenje javnih 
sredstava;</p>
<p>5) odgovarajući broj javnih preduzeća, privrednih društava i drugih pravnih 
lica koje je osnovao direktni, odnosno indirektni korisnik javnih sredstava i 
kod kojih ima učešće u kapitalu odnosno upravljanju.</p>
<p>Tokom kalendarske godine, Institucija može da izmeni i dopuni program 
revizije iz stava 1. ovog člana.</p>
<p>Radi izvršenja programa revizije, Institucija može da angažuje revizore 
državnih revizorskih institucija drugih zemalja, kao i komercijalna preduzeća za 
reviziju.</p>
<p>Za izvršenje svog programa revizije, Institucija može da koristi izveštaje o 
izvršenoj reviziji koje su izdala komercijalna preduzeća za reviziju, odnosno na 
osnovu tih izveštaja da planira dodatne postupke kod subjekata revizije. 
</p>
<p>Institucija je odgovorna za konstatacije revizije i kada koristi izveštaje iz 
stava 6. ovog člana. </p>
<p class="bold">Slobodan pristup revizora dokumentima subjekta revizije </p>
<p class="clan">Član 36.</p>
<p>Subjekt revizije dužan je da revizorima stavi na raspolaganje sve tražene 
podatke i dokumenta, uključujući i poverljive podatke i dokumenta koji su 
neophodni za planiranje i izvršenje revizije. Subjekt revizije je dužan da tražene 
podatke dostavlja Instituciji i u toku godine, odnosno po dinamici utvrđenoj 
detaljnim planom revizije i u rokovima koje odredi ovlašćeno lice Institucije.</p>
<p>Subjekt revizije dužan je da Instituciji ili ovlašćenom licu omogući uvid u 
dokumenta poverljivog karaktera, ili dokumenta koja predstavljaju poslovnu tajnu, 
u skladu sa zakonom.</p>
<p>Na zahtev revizora Institucije, subjekt revizije je dužan da preda kopiju 
baze podataka. </p>
<p class="bold">Prikupljanje obaveštenja pre početka revizije</p>
<p class="clan">Član 37.</p>
<p>Institucija može i pre početka revizije da zahteva od korisnika javnih 
sredstava sva obaveštenja, koja se smatraju neophodnim, knjigovodstvenu 
dokumentaciju, podatke i drugu dokumentaciju, kao i da obavi druga ispitivanja, 
koja su potrebna za planiranje ili izvođenje revizije.</p>
<p>Zahtevu za podnošenje podataka iz prethodnog stava ovog člana mora se 
udovoljiti u roku od osam dana od dana uručenja zahteva. </p>
<p class="bold">Početak postupka revizije </p>
<p class="clan">Član 38.</p>
<p>Institucija otpočinje postupak revizije donošenjem zaključka o sprovođenju 
revizije.</p>
<p>Protiv zaključka o sprovođenju revizije dopušten je prigovor. Primalac zaključka 
ulaže prigovor u roku od osam dana od dana uručivanja zaključka.</p>
<p>O prigovoru odlučuje Savet zaključkom, i to tako da ga može odbaciti, odbiti 
ili ga prihvatiti kao osnovanog.</p>
<p>Prigovor je osnovan ako se pokaže da revizija nije u nadležnosti Institucije. 
</p>
<p>Protiv zaključka o odbacivanju nije dopušten prigovor.</p>
<p>Кorisnik javnih sredstava, kome je uručen zaključak o sprovođenju revizije (u 
daljem tekstu: revidirani) obavezan je da ovlašćenim licima Institucije omogući 
da obave pregled, potreban radi ostvarenja ciljeva revizije (u daljem tekstu: 
sprovođenje revizije).</p>
<p>Sprovođenje revizije obuhvata:</p>
<p>1) ispitivanje sistema i određenih podsistema poslovanja i sistema internih 
kontrola i računovodstva;</p>
<p>2) ispitivanje računovodstvenih isprava i drugih dokumenata o poslovanju i 
finansijskih izveštaja revidovanog subjekta;</p>
<p>3) uvid u prostorije, objekte i sredstva za rad, koje revidirani subjekt 
koristi za svoje poslovanje;</p>
<p>4) druga reviziona ispitivanja i aktivnosti potrebne radi ostvarivanja ciljeva 
revizije i ocene svrsishodnosti poslovanja.</p>
<p>U slučaju da otkrije materijalno značajnu radnju, odnosno dokumentaciju kod 
subjekta revizije, koja ukazuje na postojanje krivičnog dela, ovlašćeno lice 
Institucije dužno je da tu dokumentaciju popiše, zapleni i obezbedi, ali najviše 
na osam dana. O oduzimanju se izdaje potvrda.</p>
<p>O radnjama i dokumentaciji iz prethodnog stava ovog člana, Institucija odmah 
obaveštava nadležne organe.</p>
<p>Ako se u roku od 15 dana po uručivanju zaključka o sprovođenju revizije 
ovlašćenim licima Institucije od strane revidiranog onemogućava otpočinjanje 
revizije ili ako, u toku revizije, od Institucije ovlašćena lica ocene da 
revidirani ne iskazuje odgovarajuću spremnost na saradnju u sprovođenju revizije, 
Institucija izdaje nalog za podnošenje isprava koje revidirani mora podneti. 
Institucija može doneti više dopuna uz nalog za podnošenje isprava.</p>
<p>Po nalogu za podnošenje isprava mora se postupiti u roku od osam dana od dana 
uručivanja. </p>
<p class="bold">Okončanje postupka revizije </p>
<p class="clan">Član 39.</p>
<p>Nakon obavljenih postupaka revizije kod revidiranog, Institucija sastavlja 
nacrt izveštaja o izvršenoj reviziji koji dostavlja subjektu revizije i licima 
koja su bila odgovorna za obuhvaćeno poslovanje u periodu na koji se revizija 
odnosi (u daljem tekstu: odgovorna lica). U revizionom izveštaju Institucija daje 
mišljenje o poslovanju revidiranog.</p>
<p>Subjekt revizije, odnosno odgovorno lice, ima pravo da podnese obrazložen 
prigovor na nacrt izveštaja o izvršenoj reviziji, u roku od 15 dana od dana 
uručenja nacrta.</p>
<p>Institucija razmatra opravdanost primedbi iz prigovora i, u roku od 15 dana 
od prijema prigovora, poziva odgovorna lica revidiranog na raspravu o nacrtu 
izveštaja revizije, u toku koje ova lica mogu da podnesu i nove dokaze.</p>
<p>Rasprava iz stava 3. ovog člana nije neophodna ako je revidirani subjekt u 
roku od 15 dana od dana uručivanja nacrta izveštaja revizije pismeno obavestio 
Instituciju da ne osporava nijedan nalaz sadržan u nacrtu.</p>
<p>Rasprava o nacrtu izveštaja revizije može biti više. Prva se održava najmanje 
osam, a poslednja najduže 30 dana od dana uručenja nacrta izveštaja o reviziji.</p>
<p>Sastanak na kome se raspravlja o nacrtu izveštaja revizije vodi ovlašćeno lice 
Institucije i po pravilu se održava u sedištu revidiranog subjekta.</p>
<p>Ako zastupnik revidiranog subjekta ne uzme učešće na raspravi, smatra se da 
on ne osporava nijedan nalaz iz nacrta izveštaja revizije, osim ukoliko 
zastupnik u roku od tri dana od dana određenog za raspravu ne dokaže da nije 
uzeo učešće iz opravdanih razloga.</p>
<p>U toku rasprave zastupnik revidiranog subjekta može:</p>
<p>1) da osporava pojedinačne nalaze u nacrtu izveštaja o reviziji;</p>
<p>2) da pruži objašnjenja i dodatne dokaze kojima osporava revizione nalaze.</p>
<p>Ako se Institucija uveri da je osporavanje nalaza revizije utemeljeno, onda se 
taj nalaz izostavlja iz izveštaja o reviziji, s tim što se prethodno mogu 
sprovesti dodatne revizione provere.</p>
<p>Objašnjenja iz tačke 2. stava 8. ovog člana mogu se uključiti u izveštaj 
revizije.</p>
<p>Nakon održane rasprave, ovlašćeno lice Institucije predaje članu Saveta ili 
nadležnom vrhovnom državnom revizoru nacrt revizijskog izveštaja sa eventualnim 
primedbama revidiranog subjekta. Član Saveta, ili nadležni vrhovni državni 
revizor pregleda izveštaj revizije i utvrđuje osnovanost primedbi i da li se 
zaključci zasnivaju na dokazima iz isprava, odnosno da li je postupak sproveden u 
skladu sa standardima revizije. Posle ocenjivanja primedaba i zaključaka član 
Saveta ili nadležni vrhovni državni revizor utvrđuje predlog izveštaja revizije 
koji se uručuje revidiranom subjektu i odgovornim licima, u roku od 30 dana od 
dana okončanja rasprave.</p>
<p>U slučaju da rasprava o nacrtu izveštaja revizije nije neophodna (stav 4. 
ovoga člana), član Saveta ili nadležni vrhovni državni revizor utvrđuje predlog 
izveštaja revizije u roku do 15 dana od dana prijema obaveštenja revidiranog 
subjekta da ne osporava nijedan nalaz iz nacrta izveštaja revizije.</p>
<p>Revidirani subjekt, odnosno odgovorno lice revidiranog subjekta iz vremena na 
koje se odnosi sprovedena revizija, može uložiti prigovor na nalaz revizije 
sadržan u predlogu izveštaja o reviziji. Prigovor se ulaže Instituciji u roku od 
15 dana i počinje teći narednog dana od dana uručenja predloga izveštaja o 
reviziji revidiranom subjektu, odnosno odgovornom licu iz vremena na koje se 
izveštaj o obavljenoj reviziji odnosi.</p>
<p>Predsednik Institucije može odrediti, da se o pojedinom delu predloga ili o 
celokupnom predlogu izveštaja o reviziji, pribavi mišljenje spoljnog stručnjaka 
Institucije.</p>
<p>Ako je nalaz revizije iz predloga izveštaja o reviziji osporen (prigovor iz 
stava 13. ovog člana) ili ako je u odnosu na mišljenje spoljnog stručnjaka iz 
prethodnog stava izražena sumnja u njegovu ispravnost, taj nalaz se smatra 
spornim.</p>
<p>O spornom nalazu u predlogu izveštaja o reviziji odlučuje Savet zaključkom, u 
roku od 30 dana po prijemu prigovora iz stava 13. ovog člana. Savet može 
odlučiti:</p>
<p>– da se sporni nalaz izostavi iz izveštaja o reviziji;</p>
<p>– da sporni nalaz ostane sastavni deo izveštaja o reviziji u neizmenjenom 
obliku;</p>
<p>– da se sporni nalaz uključi u izveštaj o reviziji sadržinom koju Savet 
utvrdi.</p>
<p>Izveštaj o reviziji se dostavlja:</p>
<p>1. revidiranom subjektu; </p>
<p>2. odgovornom licu revidiranog subjekta iz vremena na koje se odnosi obavljena 
revizija;</p>
<p>3. Skupštini;</p>
<p>4. drugim organima za koje Savet oceni da treba da budu obavešteni o nalazima 
revizije.</p>
<p>Ako je revidirani subjekt, odnosno odgovorno lice revidiranog subjekta iz 
vremena na koje se odnosi revizija istaklo prigovor protiv nalaza revizije 
sadržanog u predlogu izveštaja o reviziji, uz dostavljeni izveštaj revizije 
dostavlja mu se i odgovor na prigovor. Odgovor na prigovor utvrđuje Savet.</p>
<p>Protiv odgovora iz stava 18. ovog člana ne postoji pravni lek.</p>
<p>Nacrt i predlog izveštaja revizije su poverljivi. </p>
<p class="bold">Postupak nakon obavljene revizije </p>
<p class="clan">Član 40.</p>
<p>Revidirani subjekt u čijem su poslovanju bile otkrivene nepravilnosti ili 
nesvrsishodnosti koje nisu otklonjene u toku obavljanja revizije, dužan je, osim u 
slučaju iz stava 3. ovog člana, da podnese Instituciji izveštaj o otklanjanju 
otkrivenih nepravilnosti ili nesvrsishodnosti (u daljem tekstu: odazivni 
izveštaj). Ovaj izveštaj revidirani subjekt mora podneti u roku koji odredi 
Institucija, u granicama od 30 do 90 dana, počev od narednog dana od dana 
uručenja izveštaja revizije.</p>
<p>Odazivni izveštaj se daje u pisanom obliku, potpisan i overen pečatom od 
strane odgovornog lica revidiranog subjekta. Ovaj dokument, po potrebi, podleže 
proveri verodostojnosti od strane Institucije. Odazivni izveštaj je javna 
isprava.</p>
<p>Odazivni izveštaj nije potreban, ako je u izveštaju revizije navedeno da su 
već u toku revizionog postupka sprovedene odgovarajuće mere i aktivnosti radi 
otklanjanja otkrivenih nepravilnosti i nesvrsishodnosti.</p>
<p>Institucija može proveravati verodostojnost odazivnog izveštaja poredeći isti 
sa rezultatima revizije.</p>
<p>Ako Institucija oceni da odazivni izveštaj ne ukazuje da su otkrivene 
nepravilnosti ili nesvrsishodnosti otklonjene na zadovoljavajući način, smatra se 
da korisnik javnih sredstava krši obavezu dobrog poslovanja. Ako se radi o 
nezadovoljavajućem otklanjanju značajne nepravilnosti ili značajne 
nesvrsishodnosti, smatra se da postoji teži oblik kršenja obaveze dobrog 
poslovanja.</p>
<p>Кršenje, odnosno teži oblik kršenja obaveze dobrog poslovanja od strane 
revidiranog subjekta ocenjuje se u skladu sa smernicama koje donosi Savet.</p>
<p>Ako je u pitanju kršenje obaveza dobrog poslovanja Institucija može istaći 
zahtev za preduzimanje mera. Taj zahtev upućuje organu, za kojeg oceni da može u 
granicama svoje nadležnosti da preduzme mere protiv korisnika javnih sredstva, 
koji krši obaveze dobrog poslovanja.</p>
<p>Organ kome je upućen zahtev za preduzimanje mera iz prethodnog stava ovog 
člana dužan je da, u roku od 30 dana po prijemu zahteva, obavesti Instituciju o 
preduzimanju mera odnosno dostavi obrazloženje zašto iste nije preduzeo.</p>
<p>Ako je reč o teškom kršenju obaveze dobrog poslovanja Institucija o tome 
obaveštava Skupštinu.</p>
<p>Radno telo Skupštine, nadležno za nadzor budžeta i drugih javnih sredstava, 
posle obavljenog pretresa, na koji se poziva i korisnik javnih sredstava, u 
granicama svoje nadležnosti donosi zaključak o preporukama i merama koje treba 
preduzeti usled teškog kršenja obaveze dobrog poslovanja.</p>
<p>Ako je reč o teškom kršenju obaveze dobrog poslovanja ili u slučaju kršenja st. 
9. i 10. člana 38. ovog zakona, Institucija takođe: </p>
<p>1) upućuje poziv za razrešenje odgovornog lica;</p>
<p>2) obaveštava javnost.</p>
<p>U pozivu iz tačke 1. stava 11. ovog člana, Institucija navodi ime lica ili 
više njih koja bi trebalo razrešiti. Zahtev za njihovo razrešenje upućuje organu, 
za kojeg oceni da može sprovesti ili otpočeti postupak razrešenja.</p>
<p>Organ kojem je bio uručen poziv za razrešenje odgovornog lica, o pozivu mora 
odlučivati i o svojoj odluci obavestiti Instituciju u roku od 15 dana od dana 
uručenja poziva. </p>
<p><em>NAPOMENA IZDAVAČA: Prestaje da važi odredba člana 40. stav 2. Zakona, u delu 
u kom se ustanovljava obaveza upotrebe pečata u poslovanju društava i 
preduzetnika, danom početka primene člana 160. Zakona o izmenama i dopunama 
Zakona o privrednim društvima („Službeni glasnik RS“, broj 44/2018), odnosno 1. 
oktobra 2018. godine (vidi član 160. Zakona – 44/2018-27).</em></p>
<p class="bold">Pokretanje prekršajnog odnosno krivičnog postupka i obaveštavanje javnog 
pravobranioca </p>
<p class="clan">Član 41.</p>
<p>Institucija je dužna da bez odlaganja podnese zahtev za pokretanje prekršajnog 
postupka, odnosno podnese krivičnu prijavu nadležnom organu, ako u postupku 
revizije otkrije materijalno značajne radnje koje ukazuju na postojanje elemenata 
prekršaja odnosno krivičnog dela. </p>
<p>Institucija je dužna da obavesti javnog pravobranioca o slučajevima kada je 
radnjom subjekta revizije, odnosno pravnog lica koje posluje sa subjektom 
revizije, naneta šteta javnoj imovini.</p>
<p>Organi iz st. 1. i 2. ovog člana, dužni su da o svojim odlukama obaveste 
Instituciju. </p>
<p class="bold">Poverljivost podataka </p>
<p class="clan">Član 42.</p>
<p>Članovi Saveta, zaposleni u Instituciji i anagažovani spoljni stručnjaci su 
dužni da čuvaju podatke i dokumente, koje u toku obavljanja revizije pribave kao 
dokaz, a koji nose oznaku poverljivosti ili tajnosti, u skladu sa zakonom. Ti 
podaci se smatraju službenom tajnom i mogu da se koriste samo pri izradi 
izveštaja.</p>
<p>Izuzetno, podaci, odnosno dokumenta iz stava 1. ovog člana mogu se staviti na 
uvid javnosti, na osnovu naloga nadležnog suda, u skladu sa zakonom.</p>
<p>Podatke i dokumente koji nose oznaku poverljivosti ili tajnosti, Institucija 
čuva na bezbednom mestu, u skladu sa poslovnikom.</p>
<p>Činjenice i nalazi koji predstavljaju poslovnu tajnu, Institucija izostavlja iz 
izveštaja o izvršenoj reviziji koji je dostupan javnosti. </p>
<p class="clan">V. IZVEŠTAVANJE </p>
<p class="bold">Izveštavanje Skupštine </p>
<p class="clan">Član 43.</p>
<p>Institucija izveštava Skupštinu podnošenjem:</p>
<p>1) godišnjeg izveštaja o svom radu;</p>
<p>2) posebnih izveštaja u toku godine;</p>
<p>3) izveštaja o reviziji završnog računa budžeta Republike, završnih računa 
finansijskih planova organizacija obaveznog socijalnog osiguranja i 
konsolidovanih finansijskih izveštaja Republike.</p>
<p>Sadržina izveštaja iz stava 1. ovog člana bliže se uređuje poslovnikom. 
</p>
<p class="bold">Izveštavanje skupština i lokalnih vlasti </p>
<p class="clan">Član 44.</p>
<p>Institucija izveštava skupštine lokalnih vlasti o revizijama koje se odnose 
na subjekte revizije koji su u njihovoj nadležnosti. </p>
<p>Izveštaji iz stava 1. ovog člana istovremeno se dostavljaju i Skupštini. 
</p>
<p class="bold">Godišnji izveštaj o radu Institucije </p>
<p class="clan">Član 45.</p>
<p>Institucija je dužna da do 31. marta tekuće godine podnese Skupštini godišnji 
izveštaj o radu Institucije za prethodnu godinu. </p>
<p class="bold">Posebni izveštaji </p>
<p class="clan">Član 46.</p>
<p>Institucija može tokom godine podneti Skupštini posebne izveštaje o naročito 
značajnim ili hitnim pitanjima, koja po oceni Saveta ne treba odlagati do 
podnošenja sledećeg redovnog izveštaja.</p>
<p>Institucija je dužna da na zahtev Skupštine dostavi izveštaje sa 
informacijama i podacima koji su zatraženi, u skladu sa zakonom. </p>
<p class="bold">Izveštaj o obavljenoj reviziji završnog&nbsp; računa budžeta Republike, 
završnih računa finansijskih planova organizacija obaveznog socijalnog osiguranja 
i konsolidovanih&nbsp; finansijskih izveštaja Republike Srbije </p>
<p class="clan">Član 47.</p>
<p>U postupku donošenja završnog računa Republike, Institucija izveštava 
Skupštinu o obavljenoj reviziji završnog računa budžeta Republike, završnih računa 
finansijskih planova organizacija obaveznog socijalnog osiguranja i 
konsolidovanih finansijskih izveštaja Republike u skladu da zakonom kojim se 
uređuje budžetski sistem. </p>
<p class="bold">Razmatranje izveštaja </p>
<p class="clan">Član 48.</p>
<p>Nadležno radno telo Skupštine, nakon razmatranja izveštaja Institucije, svoje 
stavove i preporuke u vidu izveštaja dostavlja Skupštini.</p>
<p>Na osnovu bitnih činjenica i okolnosti na koje je ukazano u izveštajima iz 
stava 1. ovog člana, Skupština odlučuje o predloženim preporukama, merama i 
rokovima za njihovo sprovođenje.</p>
<p>Skupština može da zahteva od Institucije dodatno pojašnjenje pojedinih činjenica 
i okolnosti. </p>
<p class="bold">Javnost rada </p>
<p class="clan">Član 49.</p>
<p>Rad Institucije je javan, u skladu sa zakonom i poslovnikom.</p>
<p>Institucija najmanje jednom godišnje Skupštini podnosi u razmatranje izveštaj o 
svom radu. </p>
<p class="bold">Obezbeđivanje kvaliteta rada Institucije </p>
<p class="clan">Član 50.</p>
<p>Institucija je dužna da obezbedi sistem kontrole kvaliteta svoga rada u 
skladu sa važećim međunarodnim revizorskim standardima kontrole kvaliteta. 
</p>
<p class="clan">VI. USLOVI ZA RAD INSTITUCIJE </p>
<p class="bold">Sredstva za rad </p>
<p class="clan">Član 51.</p>
<p>Sredstva za rad Institucije obezbeđuju se u budžetu Republike Srbije u okviru 
posebnog budžetskog razdela.</p>
<p>Savet utvrđuje predlog finansijskog plana Institucije, i dostavlja ga 
nadležnom radnom telu Skupštine na saglasnost. </p>
<p>Po dobijenoj saglasnosti od nadležnog radnog tela Skupštine, Institucija 
dostavlja predlog finansijskog plana ministarstvu nadležnom za poslove budžeta.</p>
<p>Poslovni prostor, opremu i sredstva neophodna za rad Institucije obezbeđuje 
Vlada.</p>
<p>Početak rada Institucije može biti finansiran iz sredstava donacija domaćeg 
pravnog lica koje nije subjekt revizije u skladu sa ovim zakonom, kao i iz 
međunarodnih donacija koje su namenjene isključivo razvoju nezavisne revizije 
javnog sektora. </p>
<p class="bold">Završni račun Institucije </p>
<p class="clan">Član 52.</p>
<p>Skupština može, posebnim aktom, reviziju završnog računa Institucije da 
poveri preduzeću za reviziju, u skladu sa zakonom kojim se uređuje računovodstvo 
i revizija. </p>
<p class="clan">VII. RADNOPRAVNE ODREDBE </p>
<p class="bold">Radnopravni položaj članova Saveta </p>
<p class="clan">Član 53.</p>
<p>Član Saveta je funkcioner Institucije.</p>
<p>Akt o stupanju i akt o prestanku funkcije člana Saveta donosi Skupština.</p>
<p class="v2-clan-left-1">Predsednik Saveta ima pravo na osnovnu platu u visini 
osnovne plate ovlašćenog državnog revizora, uvećane za 30 procenata.</p>
<p class="v2-clan-left-1">Potpredsednik i članovi Saveta imaju pravo na osnovnu 
platu u visini od 90 procenata od osnovne plate predsednika Saveta.</p>
<p>U pogledu drugih prava, dužnosti i odgovornosti članova Saveta, shodno se 
primenjuju odredbe propisa kojima su uređena prava izabranih lica.</p>
<p>Član Saveta se ne može pozvati na odgovornost za mišljenje koje je izneto u 
revizorskom izveštaju, a u postupku pokrenutom zbog kažnjivog dela učinjenog u 
vršenju svoje nadležnosti i ne može biti pritvoren bez odobrenja Skupštine. 
</p>
<p class="hide-change">*Službeni glasnik RS, broj 36/2010</p>
<p class="bold">Radnopravni položaj vrhovnih državnih revizora </p>
<p class="clan">Član 54.</p>
<p>Vrhovni državni revizor je funkcioner Institucije.</p>
<p>Odluku o stupanju na funkciju i odluku o prestanku funkcije vrhovnog državnog 
revizora donosi predsednik Institucije.</p>
<p>Vrhovni državni revizor ima pravo na osnovnu platu u visini od 90 procenata 
plate koja je određena za potpredsednika Institucije i članove Saveta.</p>
<p>U pogledu drugih primanja i prava vrhovnog državnog revizora primenjuju se 
odredbe zakona koje uređuju ova prava za funkcionere u državnim organima.
</p>
<p class="bold">Radnopravni položaj sekretara Institucije </p>
<p class="clan">Član 55.</p>
<p>Sekretar Institucije je funkcioner Institucije.</p>
<p>Odluku o stupanju na dužnost i odluku o prestanku funkcije sekretara 
Institucije donosi predsednik Institucije.</p>
<p>Sekretar Institucije ima pravo na osnovnu platu u visini od 90 procenata 
plate koja pripada vrhovnom državnom revizoru.</p>
<p>U pogledu drugih primanja i prava sekretara primenjuju se odredbe zakona koje 
uređuju ova prava za funkcionere u državnim organima. </p>
<p class="v2-bold-1">Radnopravni položaj državnih revizora</p>
<p class="hide-change">*Službeni glasnik RS, broj 36/2010</p>
<p class="v2-clan-1">Član 55a.</p>
<p>&nbsp;&nbsp; <span class="v2-clan-left-1">&nbsp;Broj državnih revizora 
određuje se aktom Institucije.</span></p>
<p class="v2-clan-left-1">&nbsp;&nbsp;&nbsp; Državni revizor radni odnos u 
Instituciji zasniva nakon sprovedenog javnog konkursa, u skladu sa aktom 
Institucije.</p>
<p class="v2-clan-left-1">&nbsp;&nbsp;&nbsp; Odluku o imenovanju državnog 
revizora, po sprovedenom javnom konkursu iz stava 2. ovog člana, donosi 
predsednik Institucije.</p>
<p class="v2-clan-left-1">&nbsp;&nbsp;&nbsp; Odluka iz stava 3. ovog člana je 
konačna.</p>
<p class="v2-clan-left-1">&nbsp;&nbsp;&nbsp; Državni revizor sa zvanjem 
ovlašćenog državnog revizora ima pravo na osnovnu platu koja se određuje 
množenjem osnovice za obračun i isplatu plate i koeficijenta koji pripada 
državnom službeniku u prvoj grupi položaja – 9,00.</p>
<p class="v2-clan-left-1">&nbsp;&nbsp;&nbsp; Državni revizor sa zvanjem državnog 
revizora ima pravo na osnovnu platu koja se određuje množenjem osnovice za 
obračun i isplatu plate i koeficijenta koji pripada državnom službeniku u drugoj 
grupi položaja – 8,00.</p>
<p class="v2-clan-left-1">&nbsp;&nbsp;&nbsp; Osnovica za obračun i isplatu plate 
iz st. 5. i 6. ovog člana utvrđuje se u skladu sa zakonom kojim se uređuju plate 
državnih službenika i nameštenika.</p>
<p class="v2-clan-left-1">&nbsp;&nbsp;&nbsp; U pogledu drugih primanja i prava 
državnih revizora primenjuju se propisi kojima su uređena prava zaposlenih u 
Instituciji.</p>
<p class="hide-change">*Službeni glasnik RS, broj 36/2010</p>
<p class="bold">Radnopravni položaj zaposlenih u službama Institucije </p>
<p class="clan">Član 56.</p>
<p>Lice koje radi u službi Institucije ima radnopravni položaj, koji važi za 
zaposlene u državnim organima.</p>
<p>Odluku o zasnivanju i prestanku radnog odnosa u Instituciji donosi predsednik 
Institucije.</p>
<p>Lice koje radi u službama Institucije ima pravo na platu, koja iznosi najmanje 
onoliko koliko iznosi plata po propisima, kojima se utvrđuju plate u državnim 
organima.</p>
<p class="hide-change"><em>Brisani su raniji st. 4. i 5. (vidi član 3. Zakona - 36/2010-10)</em></p>
<p>U pogledu drugih primanja i prava zaposlenih u službama Institucije, primenjuju 
se propisi, koji ova prava zaposlenih uređuju za zaposlene u državnim organima. 
</p>
<p class="v2-bold-1">Institucionalni dodatak</p>
<p class="v2-clan-1">Član 56a.</p>
<p class="v2-clan-left-1">Osnovna plata određena članom 53. st. 3. i 4, članom 
54. stav 3, članom 55. stav 3, članom 55a. st. 5. i 6. i članom 56. stav 3. može 
se, usled posebnih složenosti u radu u Instituciji, uvećati do 30 procenata (u 
daljem tekstu: institucionalni dodatak).</p>
<p class="v2-clan-left-1">Кriterijume i visinu institucionalnog dodatka utvrđuje 
predsednik Institucije.</p>
<p class="hide-change">*Službeni glasnik RS, broj 36/2010</p>
<p class="clan">VIII. КAZNENE ODREDBE </p>
<p class="bold">Prekršaj odgovornog lica </p>
<p class="clan">Član 57.</p>
<p>Novčanom kaznom od 5.000 do 50.000 dinara kazniće se za prekršaj odgovorno 
lice u subjektu revizije:</p>
<p>1) ako subjekt revizije, kome je bio uručen zahtev za podnošenje podataka,ovaj 
zahtev ne izvrši u propisanom roku (stav 2. člana 37);</p>
<p>2) ako revidirani, kome je bio uručen nalog za podnošenje isprava, Instituciji 
ne podnese u propisanom roku sve isprave koje su navedene u nalogu ili dopuni 
naloga za podnošenje isprava (st. 10. i 11. člana 38);</p>
<p>3) ako subjekt revizije, u čijem su poslovanju bile otkrivene nepravilnosti 
ili nesvrsishodnosti, ne podnese u propisanom roku Instituciji odazivni izveštaj 
(stav 1. člana 40) koji je potvrdilo odgovorno lice (stav 2. člana 40);</p>
<p>4) ako organ, kome je bio uručen poziv Institucije za preduzimanje mera, 
Instituciji ne podnese u propisanom roku izveštaj o njihovom preduzimanju niti 
obrazloženje zašto nije postupano (stav 8. člana 40);</p>
<p>5) ako organ, kome je bio uručen poziv za razrešenje odgovornog lica, ne 
odluči u propisanom roku u vezi poziva ili ako u propisanom roku ne saopšti 
Instituciji, kako je odlučio (stav 13. člana 40). </p>
<p class="clan">IX. PRELAZNE I ZAVRŠNE ODREDBE </p>
<p class="bold">Izbor članova Saveta </p>
<p class="clan">Član 58.</p>
<p>Izbor predsednika, potpredsednika i članova Saveta izvršiće se u roku od šest 
meseci od dana stupanja na snagu ovog zakona. </p>
<p class="bold">Donošenje Poslovnika </p>
<p class="clan">Član 59.</p>
<p>Institucija će u roku od tri meseca od dana izbora Saveta doneti poslovnik i 
predložiti ga na saglasnost Skupštini.</p>
<p>Skupština će dati saglasnost na poslovnik u roku od tri meseca od dana kada 
je poslovnik dostavljen Skupštini. </p>
<p class="bold">Saglasnost na finansijski plan Institucije </p>
<p class="clan">Član 60.</p>
<p>Institucija će dostaviti nadležnom radnom telu Skupštine na saglasnost prvi 
godišnji finansijski plan Institucije u roku od tri meseca od dana konstituisanja 
Saveta. </p>
<p>Nadležno radno telo Skupštine razmotriće finansijski plan iz stava 1. ovog 
člana najkasnije u roku od 30 dana od dana prijema. </p>
<p class="bold">Donošenje programa obrazovanja za sticanje revizorskih zvanja </p>
<p class="clan">Član 61.</p>
<p>Institucija je dužna da donese ispitni program obrazovanja za sticanje zvanja 
državni revizor i ovlašćeni državni revizor i da imenuje ispitnu Кomisiju u 
skladu sa ovim zakonom, u roku od dve godine od dana izbora Saveta.</p>
<p>Ispitni program iz stava 1. ovog člana treba da bude u skladu sa međunarodnim 
standardima, smernicama i dokumentima za obrazovanje državnih revizora. 
</p>
<p class="bold">Izbor vrhovnih revizora i državnih revizora </p>
<p class="clan">Član 62.</p>
<p>Izbor vrhovnih državnih revizora iz člana 27. ovog zakona i državnih revizora 
iz člana 28. ovog zakona izvršiće se u roku od šest meseci od dana izbora 
Saveta.</p>
<p>Do donošenja programa i imenovanja ispitne Кomisije iz člana 61. ovog zakona, 
za vrhovnog državnog revizora se može imenovati lice koje nema položen ispit za 
ovlašćenog državnog revizora, ako ispunjava ostale uslove iz stava 1. člana 27. 
ovog zakona i ima položen stručni ispit za rad u državnim organima ili stručni 
ispit kojim se stiče profesionalno zvanje ovlašćeni revizor ili ovlašćeni 
računovođa, u skladu sa zakonom kojim se uređuje računovodstvo i revizija.</p>
<p>Prilikom obrazovanja Institucije, do donošenja ispitnog programa i imenovanja 
ispitne Кomisije iz člana 61. ovog zakona, za državnog revizora se može 
imenovati lice koje nema položen ispit za državnog revizora, ako pored opštih 
uslova za rad u državnim organima ispunjava i sledeće posebne uslove: da ima 
visoku školsku spremu, da vlada barem jednim svetskim jezikom, da ima najmanje 
pet godina iskustva na poslovima koji su povezani sa nadležnostima Institucije i 
ima položen stručni ispit za rad u dr??avnim </p>
<p>organima ili položen ispit kojim se stiče profesionalno zvanje ovlašćeni 
revizor ili ovlašćeni računovođa, u skladu sa zakonom kojim se uređuje 
računovodstvo i revizija.</p>
<p>U prvom mandatu, pri izboru članova Saveta iz stava 3. člana 16. ovog zakona, 
priznaje se zvanje ovlašćenog revizora ili ovlašćenog računovođe, stečeno u 
skladu sa zakonom kojim se uređuje računovodstvo i revizija. </p>
<p>Zaposleni koji obavljaju poslove vrhovnog državnog revizora iz stava 2. ovog 
člana, poslove državnog revizora iz stava 3. ovog člana i članovi Saveta iz 
stava 4. ovog člana, dužni su da u roku od 18 meseci od dana donošenja ispitnog 
programa iz člana 61. ovog zakona, polože ispit za državnog revizora.</p>
<p>Ukoliko zaposleni iz stava 5. ovog člana ne položi ispit za državnog 
revizora, u roku iz stava 5. ovog člana, prestaje mu funkcija, odnosno radni 
odnos na radnom mestu koje zahteva ovo revizorsko zvanje. </p>
<p class="bold">Početni program rada Institucije </p>
<p class="clan">Član 63.</p>
<p>Institucija će dostaviti nadležnom radnom telu Skupštine na uvid Početni 
program rada Institucije, u roku od 90 dana od dana izbora Saveta.
</p>
<p>Početni program rada Istitucije sadržaće naročito: obezbeđenje sredstava za 
rad Institucije; saradnju sa ovlašćenim međunarodnim strukovnim i finansijskim 
organizacijama na implementaciji ovog zakona; izbor konsultanta za revizorsku 
obuku i druge aktivnosti neophodne za otpočinjanje rada Institucije. 
</p>
<p class="bold">Кonsultant za obuku </p>
<p class="clan">Član 64.</p>
<p>Savet može da angažuje konsultante koji bi u skladu sa donetim programom i 
planom revizorske obuke obavljali obuku državnih revizora.</p>
<p>Кonsultanti za obuku iz stava 1. ovog člana, u okviru sprovođenja revizorske 
obuke, mogu obavljati i reviziju završnog računa budžeta Republike i reviziju 
poslovanja drugih subjekata revizije u ime Institucije. </p>
<p class="bold">Stupanje na snagu ovog zakona </p>
<p class="clan">Član 65.</p>
<p>Ovaj zakon stupa na snagu osmog dana od dana objavljivanja u „Službenom 
glasniku Republike Srbije”, a primenjivaće se u roku od šest meseci od dana 
njegovog stupanja na snagu.</p>

