


	<meta http-equiv="content-type" content="text/html;charset=utf-8">
	<title>Zakon</title>
<link href="http://www.pravno-informacioni-sistem.rs/SlGlasnikPortal/glasnik.css" type="text/css" rel="stylesheet">
	<style type="text/css">
.auto-style1 {
	text-align: center;
}
</style>


	<div>
				<p class="redakcijskipreciscentekst">Redakcijski prečišćen tekst</p>
				<p>&nbsp;</p>
				<p>&nbsp;</p>
				<p class="odluka-zakon">&nbsp;</p>
				<p class="odluka-zakon">ZAКON</p>
				<p class="odluka-zakon">o ozakonjenju objekata</p>
				<p class="auto-style1">"Službeni glasnik RS", broj 96 od 26. 
				novembra 2015, 83 od 29. oktobra 2018.</p>
				<p class="clan">I. UVODNE ODREDBE</p>
				<p class="clan">Član 1.</p>
				<p>Ovim zakonom uređuju se uslovi, postupak i način ozakonjenja objekata, odnosno delova objekta izgrađenih bez građevinske dozvole, odnosno odobrenja za izgradnju (u daljem tekstu: nezakonito izgrađeni objekti), uslovi, način i postupak izdavanja rešenja o ozakonjenju, pravne posledice ozakonjenja, kao i druga pitanja od značaja za ozakonjenje objekata. </p>
				<p>Odredba stava 1. ovog člana odnosi se i na pomoćne i druge objekte koji su u funkciji glavnog objekta (garaže, ostave, septičke jame, bunari, bazeni, cisterne za vodu i sl.) ili su u funkciji odvijanja tehnološkog procesa u zgradi, koji se smatraju sastavnim delom nezakonito izgrađenog glavnog objekta i ozakonjuju se zajedno sa glavnim objektom, u skladu sa ovim zakonom.</p>
				<p>Odredba stava 1. ovog člana odnosi se i na objekte, odnosno izvedene radove u skladu sa članom 145. Zakona o planiranju i izgradnji („Službeni glasnik RS”, br. 72/09, 81/09 – ispravka, 64/10 – US, 24/11, 121/12, 42/13 – US, 50/13 – US, 98/13 – US, 132/14 i 145/14).</p>
				<p>Odredba stava 1. ovog člana odnosi se i na podzemne vodove (podzemne instalacije), kao i na nadzemne vodove (nadzemne instalacije), ako po tehničkim karakteristikama i položaju predstavljaju samostalne objekte.</p>
				<p class="clan">Član 2.</p>
				<p>Ozakonjenje, u smislu ovog zakona, predstavlja javni interes za Republiku Srbiju.</p>
				<p class="clan">Član 3.</p>
				<p>Predmet ozakonjenja, u smislu ovog zakona, jeste objekat koji je završen u građevinskom smislu.</p>
				<p>Izuzetno od odredbe stava 1. ovog člana, kada je predmet ozakonjenja zgrada, predmet ozakonjenja može biti i zgrada na kojoj su izvedeni samo konstruktivni građevinski radovi (temelj, armiranobetonski ili čelični stubovi sa gredama, odnosno armiranobetonska tavanica, krovna konstrukcija), sa ili bez završene fasade.</p>
				<p>Stepen završenosti objekta za ostale objekte koji su predmet ozakonjenja, utvrđuje se u zavisnosti od vrste i namene objekta.</p>
				<p class="v2-clan-1">Član 4.</p>
				<p class="v2-clan-left-1">Ovaj zakon se ne primenjuje na objekte 
				koji su izgrađeni bez građevinske dozvole, odnosno odobrenja za 
				izgradnju u skladu sa propisima po kojima u vreme izgradnje nije 
				bila propisana obaveza pribavljanja građevinske dozvole, odnosno 
				odobrenja za izgradnju, u skladu sa propisima kojima se uređuje 
				upis prava svojine na nepokretnostima.</p>
				<p class="v2-clan-left-1">Ovaj zakon se ne primenjuje na objekte 
				za koje je izdato rešenje o građevinskoj dozvoli, a koji se 
				koriste bez izdatog rešenja o upotrebnoj dozvoli. Rešenje o 
				upotrebnoj dozvoli pribavlja se u skladu sa zakonom kojim se 
				uređuje izgradnja objekata, a komisija za tehnički pregled 
				prilikom utvrđivanja podobnosti objekta za upotrebu tu činjenicu 
				utvrđuje na osnovu izdate građevinske dozvole i glavnog 
				projekta, na osnovu propisa koji je važio u vreme izdavanja 
				građevinske dozvole. Pre izdavanja rešenja o upotrebnoj dozvoli, 
				pribavlja se dokaz o izmirenim obavezama u pogledu naknade, 
				odnosno doprinosa za uređivanje građevinskog zemljišta, ako se o 
				tome ne vodi službena evidencija.</p>
				<p class="v2-clan-left-1">Izuzetno od stava 2. ovog člana 
				predmet ozakonjenja je i objekat izgrađen na osnovu građevinske 
				dozvole, odnosno odobrenja za izgradnju i potvrđenog glavnog 
				projekta, na kom je prilikom izvođenja radova odstupljeno od 
				izdate građevinske dozvole, odnosno odobrenja za izgradnju i 
				potvrđenog glavnog projekta a za koji nije moguće izdati rešenje 
				o izmeni rešenja o građevinskoj dozvoli, u skladu sa odredbama 
				zakona kojim se uređuje izgradnja objekata.</p>
				<p class="v2-clan-left-1">Izuzetno od stava 2. ovog člana, ako 
				je u postupku legalizacije izdato rešenje o građevinskoj dozvoli, 
				ali ne i rešenje o upotrebnoj dozvoli, takav postupak se okončava 
				u skladu sa odredbama ovog zakona, odnosno nadležni organ donosi 
				rešenje o ozakonjenju, bez sprovođenja postupka propisanog ovim 
				zakonom, i to samo u slučajevima kada nisu vršene nikakve izmene 
				na objektu izuzev tekućeg održavanja.</p>
				<p class="v2-clan-left-1">Ovaj zakon se ne primenjuje na objekte 
				izgrađene, odnosno rekonstruisane u slučajevima kada je 
				investitor izgradio/rekonstruisao objekat pozivajući se na svoje 
				pravo na objektu ili zemljištu na kome je objekat izgrađen 
				protivno cilju zbog koga je to pravo zakonom ustanovljeno ili 
				priznato, odnosno suprotno cilju rešenja ili drugog pojedinačnog 
				akta kojim je utvrđeno pravo u skladu sa zakonom, a naročito u 
				slučaju kada investitor izgradi objekat trajnog karaktera na 
				zemljištu koje mu je dato na privremeno korišćenje i/ili na osnovu 
				rešenja donetog u skladu sa propisima kojima se uređuje 
				postavljanje montažnih objekata.</p>
				<p class="v2-clan-left-1">Izuzetno od stava 2. ovog člana, ako 
				je u postupku legalizacije izdato rešenje o građevinskoj dozvoli, 
				ali ne i rešenje o upotrebnoj dozvoli, takav postupak se okončava 
				u skladu sa odredbama ovog zakona, odnosno nadležni organ donosi 
				rešenje o ozakonjenju, bez sprovođenja postupka propisanog ovim 
				zakonom.</p>
				<p class="v2-clan-left-1">Ako je u postupku legalizacije 
				podnosilac zahteva uredio odnose sa jedinicom lokalne samouprave 
				u skladu sa odredbama zakona koji je primenjivan u to vreme, ali 
				nadležni organ nije naknadno izdao građevinsku dozvolu do dana 
				stupanja na snagu ovog zakona, jedinica lokalne samouprave je 
				dužna da tom licu izvrši povraćaj uplaćenih sredstava.</p>
				<p class="v2-clan-left-1">Ovaj zakon se ne primenjuje na objekte 
				koji se u smislu zakona kojim se uređuje odbrana smatraju vojnim 
				objektima, odnosno na objekte koji se u smislu zakona kojim se 
				uređuje rudarstvo smatraju rudarskim objektima, postrojenjima i 
				uređajima.</p>
				<p class="hide-change">*Službeni glasnik RS, broj 83/2018</p>
				<p class="clan">II. USLOVI ZA OZAКONJENJE</p>
				<p class="clan">Član 5.</p>
				<p>Predmet ozakonjenja ne može biti objekat: </p>
				<p>1) izgrađen, odnosno rekonstruisan na zemljištu nepovoljnom za građenje (klizišta, močvarno tlo i sl.); </p>
				<p>2) izgrađen, odnosno rekonstruisan od materijala koji ne obezbeđuje trajnost i sigurnost objekta; </p>
				<p>3) izgrađen na površinama javne namene, odnosno na zemljištu planiranom za uređenje ili izgradnju objekata javne namene za koje se, u skladu sa odredbama posebnog zakona, utvrđuje javni interes i koji su u obaveznoj javnoj svojini u skladu sa odredbama drugih posebnih zakona; </p>
				<p>4) izgrađen u prvom i drugom stepenu zaštite prirodnog dobra (osim vikendica i drugih porodičnih objekata za odmor u drugom stepenu zaštite prirodnog dobra), odnosno u zoni zaštite kulturnog dobra od izuzetnog značaja i zoni zaštite kulturnih dobara upisanih u Listu svetske kulturne baštine, odnosno radovi na samom kulturnom dobru od izuzetnog značaja ili dobru upisanom u Listu svetske kulturne baštine, izgrađen u zonama sanitarne zaštite izvorišta vodosnabdevanja, izgrađen u vojnom kompleksu i zaštitnim zonama oko vojnih kompleksa i objekata infrastrukture posebne namene, odnosno izgrađen, rekonstruisan ili dograđen suprotno propisima o odbrani kojima su propisane posebne obaveze za izgradnju objekata, kao i drugi objekti izgrađeni u zaštitnim zonama u skladu sa odredbama posebnih zakona (u zaštitnom pojasu: puta, železnice, dalekovoda, vodotoka, poletno-sletne staze, kao i druge zaštitne zone u skladu sa odredbama posebnih zakona);</p>
				<p>5) izgrađen u zaštitnoj zoni duž trase radio koridora, na pravcima prostiranja usmerenih radio signala između radio stanica, u kojoj nije dozvoljena izgradnja ili postavljanje drugih radio stanica, antenskih sistema ili drugih objekata koji mogu ometati prostiranje radio signala ili uzrokovati štetne smetnje.</p>
				<p>Izuzetno od odredbe stava 1. tačka 1) ovog člana nadležni organ će izdati rešenje o ozakonjenju, ako u postupku bude pribavljen odgovarajući dokaz da je taj objekat stabilan, da ne ugrožava stabilnost terena i susedne objekte. Stabilnost objekta i ugrožavanje stabilnosti terena i susednih objekata utvrđuju se na osnovu izveštaja, grafičkih priloga planskog dokumenta sa označenim površinama – tla koje je nepovoljno za građenje, inženjersko-geoloških izveštaja i drugih dokaza na osnovu kojih se može utvrditi ova činjenica.</p>
				<p>Izuzetno od odredbe stava 1. tač. 3) i 4) ovog člana nadležni organ će izdati rešenje o ozakonjenju, ako u postupku bude pribavljena saglasnost upravljača javnog dobra, odnosno saglasnost organizacije nadležne za zaštitu prirodnih, odnosno kulturnih dobara.</p>
				<p>Predmet ozakonjenja ne može biti objekat za koji je nadležni organ, u skladu sa ranije važećim propisima kojima je bila uređena legalizacija objekata, doneo rešenje kojim se odbija zahtev za legalizaciju, a koje je pravnosnažno u upravnom postupku.</p>
				<p>Izuzetno od odredbe iz stava 1. ovog člana, ako je po pravnosnažnosti rešenja kojim se odbija zahtev za legalizaciju, promenjen planski dokument ili je zahtev odbijen iz razloga koji su ovim zakonom drugačije propisani, a povoljniji su za vlasnika nezakonito izgrađenog objekta, nadležni organ konstatuje ovu činjenicu i nastavlja postupak ozakonjenja u skladu sa ovim zakonom.</p>
				<p class="v2-clan-1">Član 6.</p>
				<p class="v2-clan-left-1">Predmet ozakonjenja je objekat za koji 
				je podnet zahtev za legalizaciju u skladu sa ranije važećim 
				zakonom kojim je bila uređena legalizacija objekata, do 29. 
				januara 2014. godine i koji je vidljiv na satelitskom snimku 
				teritorije Republike Srbije iz 2015. godine.</p>
				<p class="v2-clan-left-1">Zahtevi i prijave za legalizaciju 
				objekata podneti do 29. januara 2014. godine, smatraju se 
				zahtevima u smislu ovog zakona.</p>
				<p class="v2-clan-left-1">Predmet ozakonjenja je i objekat za koji 
				nije podnet zahtev za legalizaciju u skladu sa ranije važećim 
				zakonom kojim je bila uređena legalizacija objekata, a koji je 
				vidljiv na satelitskom snimku teritorije Republike Srbije iz 
				2015. godine, za koji je nadležni građevinski inspektor doneo 
				rešenje o rušenju, u skladu sa odredbama Zakona o ozakonjenju 
				objekata („Službeni glasnik RS”, broj 96/15).</p>
				<p class="v2-clan-left-1">U slučaju da građevinski inspektor 
				nije doneo rešenje o rušenju iz stava 3. ovog člana, a predmetni 
				objekat je vidljiv na satelitskom snimku iz 2015. godine, takav 
				objekat može biti predmet ozakonjenja, u skladu sa odredbama ovog 
				zakona.</p>
				<p class="v2-clan-left-1">Provera vidljivosti na satelitskom 
				snimku obavezna je za sve objekte koji su predmet ozakonjenja u 
				skladu sa ovim zakonom. Proveru postojanja objekata na 
				satelitskom snimku za objekte iz st. 1, 3. i 4. ovog člana 
				sprovodi organ nadležan za poslove ozakonjenja objekata.</p>
				<p class="v2-clan-left-1">Na rešenja građevinskog inspektora iz 
				stava 3. ovog člana ne primenjuju se odredbe Zakona o ozakonjenju 
				objekata („Službeni glasnik RS”, broj 96/15), odnosno rušenje 
				objekta ili dela objekta se može sprovesti po konačnom rešenju 
				kojim se zahtev za ozakonjenje odbija ili odbacuje, u skladu sa 
				odredbama ovog zakona.</p>
				<p class="v2-clan-left-1">Satelitski snimak iz stava 1. ovog 
				člana mora biti dostupan na uvid građanima u elektronskom obliku 
				kod organa nadležnog za izdavanje rešenja o ozakonjenju, nadležnoj 
				građevinskoj inspekciji kao i u nadležnoj službi za katastar 
				nepokretnosti prema mestu gde se nepokretnost nalazi.</p>
				<p class="v2-clan-left-1">Predmet ozakonjenja je i objekat za koji 
				je podnet zahtev u skladu sa Zakonom o posebnim uslovima za upis 
				prava svojine na objektima izgrađenim bez građevinske dozvole 
				(„Službeni glasnik RS”, br. 25/13, 145/14 i 96/15), za koje 
				postupak nije pravnosnažno okončan.</p>
				<p class="v2-clan-left-1">Svi objekti izgrađeni bez izdatog 
				rešenja o građevinskoj dozvoli ili rešenja o odobrenju izvođenja 
				radova posle 27. novembra 2015. godine nisu predmet ozakonjenja u 
				skladu sa odredbama ovog zakona i nadležni građevinski inspektor 
				za te objekte donosi rešenje o rušenju, koje je izvršno danom 
				donošenja, u skladu sa Zakonom o planiranju i izgradnji</p>
				<p class="hide-change">*Službeni glasnik RS, broj 83/2018</p>
				<p class="v2-clan-1">Član 7.</p>
				<p class="v2-clan-left-1">Rešenje o rušenju objekta doneto od 
				strane građevinskog inspektora na osnovu popisa i evidencije 
				nezakonito izgrađenih objekata u skladu sa odredbama Zakona o 
				ozakonjenju objekata („Službeni glasnik RS”, broj 96/15), ne 
				izvršava se do konačnosti rešenja kojim se odbija ili odbacuje 
				zahtev za ozakonjenje u postupku pokrenutom na osnovu rešenja o 
				rušenju.</p>
				<p class="hide-change">*Službeni glasnik RS, broj 83/2018</p>
				<p class="clan">Član 8.</p>
				<p>Predmet ozakonjenja može biti objekat koji se može uskladiti sa važećim planskim dokumentom u pogledu namene i spratnosti objekta.</p>
				<p>Predmet ozakonjenja može biti objekat za koji se, pored namene utvrđene planskim dokumentom, utvrdi da je namene koja je u okviru planom definisanih kompatibilnosti.</p>
				<p>Predmet ozakonjenja može biti objekat koji ima spratnost propisanu važećim planskim dokumentom, a izuzetno i spratnost veću od spratnosti propisane važećim planskim dokumentom, koja se određuje na osnovu opšteg akta jedinice lokalne samouprave, kojim će biti propisana spratnost po urbanističkim zonama, celinama ili blokovima. Ako važećim planskim dokumentom nije određena maksimalna spratnost objekata, nadležni organ je određuje na osnovu opšteg akta jedinice lokalne samouprave, kojim će biti propisana spratnost po urbanističkim zonama, celinama ili blokovima. </p>
				<p>Opšti akt iz stava 3. ovog člana donosi jedinica lokalne samouprave u roku od 30 dana od dana stupanja na snagu ovog zakona. </p>
				<p class="clan">Član 9.</p>
				<p>Ispunjenje uslova propisanih u čl. 3, 5, 6. i 8. ovog zakona predstavlja uslov za nastavak postupka ozakonjenja.</p>
				<p class="clan">Član 10.</p>
				<p>Predmet ozakonjenja može biti objekat za koji vlasnik dostavi dokaz o odgovarajućem pravu na građevinskom zemljištu ili objektu, zavisno od toga koja vrsta radova, odnosno vrsta objekta je predmet ozakonjenja.</p>
				<p>Кao odgovarajuće pravo smatra se pravo svojine na objektu, odnosno pravo svojine, pravo korišćenja ili pravo zakupa na građevinskom zemljištu u javnoj svojini, kao i druga prava propisana Zakonom o planiranju i izgradnji, kao odgovarajuća prava na građevinskom zemljištu.</p>
				<p>Кao odgovarajuće pravo, u smislu ovog zakona, smatra se i: </p>
				<p>1) za objekat izgrađen na zemljištu u svojini drugog lica – pravnosnažna sudska presuda kojom je utvrđeno pravo svojine na zemljištu, koju vlasnik pribavlja u skladu sa propisima kojima su uređeni svojinski odnosi; </p>
				<p>2) za objekat izgrađen na građevinskom zemljištu – ugovor o prenosu prava korišćenja, odnosno kupovini zemljišta koji je zaključen i overen od strane nadležnog suda između tadašnjeg korisnika i podnosioca zahteva, kao i drugi ugovori kojima je vršeno raspolaganje zemljištem (ugovor o prenosu ili razmeni nepokretnosti zaključen između tadašnjih korisnika zemljišta, u odgovarajućoj formi koja je bila propisana za zaključenje te vrste ugovora u vreme zaključenja); </p>
				<p>3) ugovor o kupovini objekta ili kupovini objekta u izgradnji overen u odgovarajućoj formi, koja je bila propisana za zaključenje te vrste ugovora u vreme zaključenja, između vlasnika, odnosno korisnika i podnosioca zahteva; </p>
				<p>4) ugovor o suinvestiranju izgradnje objekta overen u odgovarajućoj formi, koja je bila propisana za zaključenje te vrste ugovora u vreme zaključenja, između vlasnika, odnosno korisnika i podnosioca zahteva; </p>
				<p>5) akt ministarstva nadležnog za poslove odbrane o dodeli „nužnog smeštaja”;</p>
				<p>6) pravnosnažno rešenje o nasleđivanju; </p>
				<p>7) pravnosnažno rešenje o statusnoj promeni privrednog društva, iz koga se na nesporan način može utvrditi pravni kontinuitet podnosioca zahteva, odnosno vlasnika nezakonito izgrađenog objekta;</p>
				<p>8) svi drugi pravni poslovi na osnovu kojih se na nesumnjiv način može utvrditi pravni kontinuitet prometa zemljišta, objekta, odnosno posebnog dela objekta. </p>
				<p class="v2-clan-left-1">Кada je predmet ozakonjenja nadziđivanje, 
				pretvaranje zajedničkih prostorija zgrade u stan ili poslovni 
				prostor ili pripajanje zajedničkih prostorija susednom stanu, kao 
				dokaz o odgovarajućem pravu dostavlja se izvod iz lista 
				nepokretnosti za zgradu i sve posebne delove zgrade i dokaz 
				propisan odredbama zakona kojim se uređuje održavanje stambenih 
				zgrada o regulisanju međusobnih odnosa između vlasnika nezakonito 
				izgrađenog objekta i skupštine stambene zajednice, osim za 
				prostorije iz stava 3. tačke 5) ovog člana.</p>
				<p>Ako je pravo svojine na nezakonito izgrađenom objektu upisano u skladu sa Zakonom o posebnim uslovima za upis prava svojine na objektima izgrađenim bez građevinske dozvole, kao dokaz o odgovarajućem pravu dostavlja se overena kopija rešenja o upisu prava svojine ili izvod iz lista nepokretnosti o evidenciji nepokretnosti i pravima na njima, kao i dokaz o odgovarajućem pravu na građevinsko zemljište, kao obavezan deo dokumentacije. </p>
				<p>Кada je predmet ozakonjenja objekat izgrađen na građevinskom zemljištu na kome postoji pravo susvojine, kao dokaz o odgovarajućem pravu dostavlja se i pismena saglasnost svih suvlasnika. </p>
				<p>Ukoliko je suvlasnik znao ili mogao znati za izgradnju objekta, odnosno izvođenje radova koji su predmet ozakonjenja, ali se u vreme izgradnje tome nije protivio, smatraće se da postoji saglasnost za ozakonjenje, te se u tom slučaju ne dostavlja dokaz propisan stavom 6. ovog člana.</p>
				<p>Кao odgovarajuće pravo na građevinskom zemljištu u postupku ozakonjenja smatra se i pravo svojine ili zakupa na zemljištu ispod objekta, stečeno u skladu sa čl. 70. i 105. Zakona o planiranju i izgradnji, u delu koji se odnosi na legalizaciju objekata i objekata na koje je primenjivan Zakon o posebnim uslovima za upis prava svojine na objektima izgrađenim bez građevinske dozvole.</p>
				<p>Кada se kao dokaz o rešenim imovinsko pravnim odnosima, pre donošenja rešenja o ozakonjenju stambene ili stambeno poslovne zgrade koja se sastoji od posebnih fizičkih delova, dostavlja dokaz o sticanju prava svojine na zemljištu ispod objekta, kao odgovarajuće pravo priznaje se i dokaz da je vlasnik stana u nezakonito izgrađenom objektu zaključio ugovor o kupovini i prodaji za udeo na zemljištu, koji je u srazmeri sa površinom posebnog dela u odnosu na ukupnu površinu objekta.</p>
				<p>Vlasnik građevinskog zemljišta dužan je da u postupku propisanom Zakonom o planiranju i izgradnji pribavi podatak o ukupnoj tržišnoj ceni za zemljište ispod objekta, uz obavezu da po zahtevu svakog pojedinačnog vlasnika na posebnom delu, odredi udeo na građevinskom zemljištu ispod objekta i tržišnu cenu udela.</p>
				<p>Vlasnik građevinskog zemljišta i vlasnik posebnog dela u nezakonito izgrađenom objektu zaključuju ugovor o prodaji udela.</p>
				<p>Vlasnici stanova koji ne zaključe ugovor o kupovini udela na način određen ovim zakonom, ne mogu nastaviti postupak ozakonjenja.</p>
				<p>Za komunikacione mreže i uređaje i linijske objekte koji se sastoje od podzemnih i nadzemnih vodova sa nosačima voda, ne dostavlja se dokaz o odgovarajućem pravu. Dokaz o odgovarajućem pravu za ove objekte dostavlja se za nadzemne delove objekta, osim vodova.</p>
				<p>Vlasnik objekta iz stava 13. ovog člana ozakonjenjem stiče pravo svojine na objektu ali ne i na zemljištu iznad ili ispod voda, a vlasnik zemljišta je dužan da omogući nesmetan pristup ovim delovima objekta u cilju održavanja ili u slučaju havarije.</p>
				<p>Vlasnik objekta iz stava 13. ovog člana dužan je da vlasniku zemljišta ispod ili iznad voda naknadi eventualnu štetu ako nastane u eksploataciji objekta, u skladu sa propisima kojima je uređeno pitanje naknade štete.</p>
				<p>Ako se kao odgovarajuće pravo na zemljištu prilaže ugovor o prenosu prava korišćenja koji je zaključen između tadašnjeg korisnika zemljišta i podnosioca zahteva koji nije sudski overen, po zahtevu podnosioca zahteva, organ nadležan za imovinsko-pravne poslove na čijoj teritoriji se nalazi predmetno zemljište, sprovodi postupak i donosi rešenje o prestanku prava korišćenja dotadašnjeg korisnika i utvrđuje pravo korišćenja u korist podnosioca zahteva, a po pravnosnažnosti tog rešenja, organ nadležan za ozakonjenje objekata ga prihvata kao dokaz o odgovarajućem pravu na zemljištu.</p>
				<p class="hide-change">*Službeni glasnik RS, broj 83/2018</p>
				<p class="v2-clan-1">Član 11.</p>
				<p class="v2-clan-left-1">U cilju utvrđivanja mogućnosti ozakonjenja 
				u skladu sa odredbama ovog zakona, u postupku ozakonjenja pribavlja 
				se izveštaj o zatečenom stanju objekta čiji sastavni deo je i 
				elaborat geodetskih radova za nezakonito izgrađeni objekat.</p>
				<p class="v2-clan-left-1">Po utvrđivanju ispunjenosti uslova za 
				ozakonjenje objekta, pre donošenja rešenja o ozakonjenju u skladu sa 
				ovim zakonom, vlasnik nezakonito izgrađenog objekta dostavlja i 
				dokaz da je za svoj nezakonito izgrađeni objekat podneo prijavu 
				za utvrđivanje poreza na imovinu, ako se o tome ne vodi službena 
				evidencija.</p>
				<p class="v2-clan-left-1">Podaci navedeni u poreskoj prijavi iz 
				stava 2. ovog člana moraju odgovarati sadržini tehničkog 
				dokumenta i podacima iz elaborata geodetskih radova koji se 
				dostavljaju u postupku ozakonjenja.</p>
				<p class="v2-clan-left-1">Po dostavljanju dokaza o podnetoj 
				poreskoj prijavi, nadležni organ obaveštava podnosioca zahteva o 
				visini takse iz člana 33. ovog zakona. Po dostavljanju dokaza o 
				plaćenoj taksi za ozakonjenje, nadležni organ izdaje rešenje o 
				ozakonjenju.</p>
				<p class="v2-clan-left-1">Visina takse iz stava 4. ovog člana 
				zavisi od klase, površine i namene objekta, kao i načina 
				korišćenja objekta.</p>
				<p class="v2-clan-left-1">Кada je predmet ozakonjenja objekat koji 
				je sagrađen u zaštitnoj zoni objekta javne namene, pre donošenja 
				rešenja o ozakonjenju u skladu sa ovim zakonom, vlasnik nezakonito 
				izgrađenog objekta dostavlja i izjavu da se odriče prava na 
				pokretanje sudskog spora za naknadu štete po bilo kom osnovu u 
				vezi sa uticajem tog javnog objekta na korišćenje ozakonjenog 
				objekta, što ne isključuje mogućnost zaštite prava po drugim 
				pravnim osnovima.</p>
				<p class="v2-clan-left-1">Кada je predmet ozakonjenja objekat za 
				koji se u postupku ozakonjenja pribavlja saglasnost na tehnički 
				dokument u skladu sa zakonom kojim se uređuje zaštita od požara, 
				vreme izgradnje, osim u skladu sa ovim zakonom, utvrđuje se i na 
				način utvrđen propisom kojim se uređuju katastarski premer i 
				katastar nepokretnosti i na osnovu overene izjave investitora 
				kojom pod punom materijalnom, krivičnom i moralnom odgovornošću 
				potvrđuje vreme izgradnje objekta.</p>
				<p class="v2-clan-left-1">Ministar nadležan za poslove 
				građevinarstva bliže uređuje redosled preduzimanja radnji u 
				postupku ozakonjenja.</p>
				<p class="hide-change">*Službeni glasnik RS, broj 83/2018</p>
				<p class="clan">III. NAČIN I POSTUPAК OZAКONJENJA</p>
				<p class="clan">Član 12.</p>
				<p>Rešenje o ozakonjenju objekta izdaje ministarstvo nadležno za poslove građevinarstva, odnosno nadležni organ autonomne pokrajine, odnosno jedinice lokalne samouprave (u daljem tekstu: nadležni organ), po sprovedenom postupku, kada utvrdi da nezakonito izgrađeni objekat ispunjava propisane uslove za korišćenje i druge uslove propisane ovim zakonom.</p>
				<p>Nadležni organ izdaje rešenje o ozakonjenju onih objekata za čiju izgradnju je prema zakonu kojim se uređuje izgradnja objekata ovlašćen da izdaje građevinsku dozvolu u redovnom postupku, odnosno drugi organ jedinice lokalne samouprave koji je statutom bio ovlašćen za izdavanje građevinske odnosno upotrebne dozvole u postupku legalizacije objekata. </p>
				<p class="v2-clan-left-1">Gradovi koji u svom sastavu imaju 
				gradske opštine mogu poveriti sprovođenje postupka ozakonjenja 
				gradskim opštinama, u skladu sa odredbama statuta te jedinice 
				lokalne samouprave. </p>
				<p class="v2-clan-left-1">Statutom jedinice lokalne samouprave 
				određuju se objekti za koje rešenje o ozakonjenju može doneti 
				gradska opština u sastavu grada, odnosno grada Beograda.</p>
				<p>Ako odredbama ovog zakona nije drugačije propisano, na rešavanje po žalbi, odnosno tužbi na rešenje iz stava 1. ovog člana, shodno će se primenjivati odredbe zakona kojim se uređuje izgradnja objekata. </p>
				<p class="hide-change">*Službeni glasnik RS, broj 83/2018</p>
				<p class="clan">Član 13.</p>
				<p>Nadležni organ, po utvrđivanju ispunjenosti prethodnih uslova i postojanja odgovarajućeg prava iz člana 10. ovog zakona, nastavlja postupak ozakonjenja pribavljanjem dokumentacije iz člana 11. ovog zakona.</p>
				<p>Za objekte na kojima je pravo svojine upisano u skladu sa Zakonom o posebnim uslovima za upis prava svojine na objektima izgrađenim bez građevinske dozvole ne sprovodi se postupak propisan ovim zakonom, već nadležni organ, po pribavljanju dokaza iz člana 10. stav 5. ovog zakona, obaveštava podnosioca da uplati taksu za ozakonjenje i po dostavljanju dokaza o uplati, donosi rešenje o ozakonjenju.</p>
				<p class="clan">Član 14.</p>
				<p>Nadležni organ, za objekte za koje je podnet zahtev za legalizaciju, a koji se u smislu ovog zakona smatraju zahtevima za ozakonjenje, pre pribavljanja dokumentacije iz člana 11. ovog zakona, proverava da li je vlasnik nezakonito izgrađenog objekta, u ranije vođenom postupku legalizacije objekata, dostavio tehničku dokumentaciju propisanu tada važećim propisima i elaborat geodetskih radova, geodetski snimak, odnosno kopiju plana parcele.</p>
				<p>Ako je vlasnik nezakonito izgrađenog objekta dostavio tehničku dokumentaciju u skladu sa ranije važećim propisima o legalizaciji objekata, nadležni organ proverava da li sadržina te tehničke dokumentacije odgovara sadržini propisanoj za izveštaj o zatečenom stanju objekta, u skladu sa ovim zakonom.</p>
				<p>Ako sadržina tehničke dokumentacije dostavljene u ranije vođenom postupku legalizacije, odgovara po sadržini izveštaju o zatečenom stanju objekta, propisanim ovim zakonom, nadležni organ to konstatuje i ranije dostavljeni dokument priznaje kao izveštaj o zatečenom stanju objekta, u smislu ovog zakona.</p>
				<p class="clan">Član 15.</p>
				<p>Izveštaj o zatečenom stanju objekta se izrađuje za potrebe ozakonjenja objekta.</p>
				<p>Elaborat geodetskih radova, kao sastavni deo izveštaja o zatečenom stanju objekta, izrađuje se za sve objekte u postupku ozakonjenja, osim za objekte iz člana 1. stav 3. ovog zakona, kada se dostavlja kopija plana parcele.</p>
				<p>Sadržina izveštaja o zatečenom stanju objekta za potrebe ozakonjenja objekta zavisi od klase, površine, namene i načina korišćenja objekta i ima sadržinu propisanu ovim zakonom.</p>
				<p>Za objekte za koje se u skladu sa zakonom kojim se uređuje zaštita od požara pribavlja saglasnost Ministarstva unutrašnjih poslova na projektnu dokumentaciju, pored izveštaja o zatečenom stanju objekta prilaže se projekat za izvođenje radova sa saglasnošću organa nadležnog za poslove zaštite od požara.</p>
				<p>Projekat za izvođenje radova izrađuje se u skladu sa podzakonskim aktom donetim na osnovu Zakona o planiranju i izgradnji, kojim se uređuje sadržina tehničke dokumentacije.</p>
				<p>Izveštaj o zatečenom stanju objekta (u daljem tekstu: izveštaj) izrađuje privredno društvo, odnosno drugo pravno lice ili preduzetnik, koji su upisani u odgovarajući registar.</p>
				<p class="clan">Član 16.</p>
				<p>Elaborat geodetskih radova, koji je sastavni deo izveštaja o zatečenom stanju objekta izrađuje se u skladu sa propisima o državnom premeru i katastru.</p>
				<p>Za objekte koji su provedeni u grafičkoj bazi katastra nepokretnosti, umesto elaborata geodetskih radova dostavlja se kopija plana sa upisanom visinom slemena, overena od strane ovlašćene geodetske organizacije.</p>
				<p>Кada je predmet ozakonjenja zgrada koja se sastoji od posebnih fizičkih delova, elaborat iz stava 1. ovog člana se izrađuje za zgradu i sve posebne fizičke delove zgrade.</p>
				<p class="clan">Član 17.</p>
				<p>Izveštaj o zatečenom stanju objekta se izrađuje za:</p>
				<p>1) objekte kategorije A, klase 111011 i 112111; </p>
				<p>2) objekte čija je bruto razvijena građevinska površina objekta (u daljem tekstu: BRGP) veća od 400 m²; </p>
				<p>3) objekte javne namene;</p>
				<p>4) inženjerske objekte.</p>
				<p class="clan">Član 18.</p>
				<p>Izveštaj o zatečenom stanju objekta koji se izrađuje za objekte kategorije A, klase 111011 i 112111, sadrži: elaborat geodetskih radova, snimak izvedenog stanja, izjavu odgovornog projektanta ili odgovornog izvođača radova da objekat ispunjava osnovne zahteve za objekat u pogledu nosivosti i stabilnosti, prema propisima koji su važili u vreme izgradnje tog objekta i izjavu vlasnika nezakonito izgrađenog objekta da prihvata eventualni rizik korišćenja objekta, s obzirom na minimalnu tehničku dokumentaciju koja je propisana za ozakonjenje.</p>
				<p>Snimak izvedenog stanja sadrži opštu dokumentaciju, tekstualnu, numeričku i grafičku dokumentaciju. </p>
				<p>Opšta dokumentacija sadrži:</p>
				<p>1) naslovnu stranu sa sledećim podacima:</p>
				<p>(1) naziv objekta sa lokacijom (ulica i kućni broj, ako je određen), brojem katastarske parcele i katastarskom opštinom;</p>
				<p>(2) naziv, odnosno ime vlasnika nezakonito sagrađenog objekta;</p>
				<p>(3) vrstu dokumenta (izveštaj zatečenog stanja objekta sa elaboratom geodetskih radova);</p>
				<p>(4) naziv preduzetnika, odnosno pravnog lica koje je izradilo izveštaj;</p>
				<p>(5) ime, prezime i broj licence odgovornog projektanta, odnosno odgovornog izvođača radova; </p>
				<p>(6) mesto i datum izrade izveštaja.</p>
				<p>2) sadržaj izveštaja.</p>
				<p>Tekstualna dokumentacija sadrži:</p>
				<p>1) opis objekta;</p>
				<p>2) opis instalacija (hidrotehničke, elektroenergetske, telekomunikacione i signalne, mašinske, sa načinom priključenja na spoljnu mrežu, kao i opis tehnologija);</p>
				<p>3) način korišćenja;</p>
				<p>4) vreme izgradnje;</p>
				<p>5) podatke o materijalu od kojih je izgrađen objekat sa konstatacijom da se radi o materijalu koji obezbeđuje trajnost i sigurnost objekta;</p>
				<p>6) podatke o stepenu završenosti i upotrebljivosti objekta sa konstatacijom o vizuelnoj detekciji stabilnosti objekta.</p>
				<p>Ako su instalacije u objektu izvedene prema uslovima, odnosno saglasnostima ili na osnovu ugovora zaključenog sa javnim preduzećem, odnosno nadležnim organom, u tekstualnoj dokumentaciji se navode i ti podaci.</p>
				<p>Кada je predmet ozakonjenja objekat koji nije završen u građevinskom ili građevinsko-zanatskom smislu, tekstualna dokumentacija sadrži i popis potrebnih radova za završetak objekta koji je predmet ozakonjenja.</p>
				<p>Numerička dokumentacija sadrži:</p>
				<p>1) tabelarni prikaz površina objekta (numeracija, namena, neto korisna površina svakog posebnog dela objekta, naziv etaže na kojoj se nalazi);</p>
				<p>2) BRGP i korisnu površinu; </p>
				<p>3) spratnost i visinu objekta.</p>
				<p>Grafička dokumentacija sadrži:</p>
				<p>1) grafički prikaz osnove svih etaža i krova, u odgovarajućoj razmeri;</p>
				<p>2) najmanje četiri fotografije u boji ili crno bele koje prikazuju sve vidne fasade objekta.</p>
				<p>Sastavni deo izveštaja je i izjava odgovornog projektanta, odnosno odgovornog izvođača radova da nezakonito izgrađeni objekat ispunjava osnovne zahteve za objekat u pogledu nosivosti i stabilnosti, prema propisima koji su važili u vreme izgradnje tog objekta.</p>
				<p class="v2-clan-left-1">Ako privredno društvo ili drugo pravno 
				lice koje je izradilo izveštaj o zatečenom stanju objekta, u 
				izveštaj o zatečenom stanju objekta unese netačne podatke, 
				odnosno ne prikaže stvarno stanje i stepen završenosti objekta, 
				organ nadležan za ozakonjenje pokreće postupak za oduzimanje 
				licence za odgovorno lice.</p>
				<p class="hide-change">*Službeni glasnik RS, broj 83/2018</p>
				<p class="clan">Član 19.</p>
				<p>Izveštaj koji se izrađuje za objekte čija je BRGP veća od 400 m², objekte javne namene i inženjerske objekte sadrži: elaborat geodetskih radova, snimak izvedenog stanja, izjavu odgovornog projektanta ili odgovornog izvođača radova da objekat ispunjava osnovne zahteve za objekat i izjavu vlasnika nezakonito izgrađenog objekta da prihvata eventualni rizik korišćenja objekta, s obzirom na minimalnu tehničku dokumentaciju koja je propisana za ozakonjenje.</p>
				<p>Snimak izvedenog stanja sadrži opštu, tekstualnu, numeričku i grafičku dokumentaciju, u skladu sa članom 19. ovog zakona.</p>
				<p>Pored sadržine propisane u članu 18. stav 8. tačka 1) ovog zakona grafički prikazi sadrže i dva karakteristična, međusobno upravna preseka i druge karakteristične preseke i izglede objekta.</p>
				<p>Pored propisane sadržine, izveštaj sadrži i druge specifične podatke koji su karakteristični za određenu vrstu objekata (za objekte niskogradnje: podužni profil, karakteristične poprečne profile, ostale prikaze u zavisnosti od vrste i klase objekta), u skladu sa pravilima struke. </p>
				<p>Sastavni deo izveštaja za objekat visokogradnje čija je BRGP veća od 400 m² je izjava odgovornog projektanta, odnosno odgovornog izvođača radova da nezakonito izgrađeni objekat ispunjava osnovne zahteve za objekat u pogledu nosivosti i stabilnosti, prema propisima koji su važili u vreme izgradnje tog objekta.</p>
				<p>U slučaju da nezakonito izgrađeni objekat visokogradnje ima BRGP veću od 2000 m² i/ili spratnost veću od P+4, pored izjave iz stava 5. ovog člana, sastavni deo izveštaja je i izjava projektanta sa odgovarajućom licencom da objekat ispunjava uslove u pogledu zaštite od požara, prema propisima koji su važili u vreme izgradnje tog objekta.</p>
				<p>Sastavni deo izveštaja za objekat javne namene i inženjerski objekat je i izjava odgovornog projektanta, odnosno odgovornog izvođača radova, sa odgovarajućom licencom, da nezakonito izgrađeni objekat ispunjava osnovne zahteve za objekat u pogledu nosivosti i stabilnosti, zaštite od požara i bezbednosti i pristupačnosti prilikom upotrebe, prema propisima koji su važili u vreme izgradnje tog objekta. </p>
				<p>Ako stanje konstrukcije, odnosno kvalitet izvršenih radova u pogledu stabilnosti, odnosno sigurnosti nije zadovoljavajući ili su u međuvremenu izmenjeni tehnički propisi za tu vrstu objekata, izveštaj sadrži i predlog mera, odnosno popis radova koji se preduzimaju pre izdavanja rešenja o ozakonjenju.</p>
				<p class="clan">Član 20.</p>
				<p>Кada je predmet ozakonjenja i objekat iz člana 1. stav 2. ovog zakona, u izveštaju se prikazuju i ti objekti sa sadržajem i obimom prema pravilima struke, na nivou razrade koji je odgovarajući u odnosu na nivo razrade u izveštaju za glavni objekat.</p>
				<p class="clan">Član 21.</p>
				<p>Na izradu izveštaja za objekte iz člana 1. stav 3. ovog zakona, shodno se primenjuju odredbe člana 18. ovog zakona.</p>
				<p class="clan">IV. POSTUPAК OZAКONJENJA</p>
				<p class="clan">Član 22.</p>
				<p>Postupanje nadležnog organa uređuje se ovim zakonom.</p>
				<p>Na sva pitanja postupka koja nisu uređena ovim zakonom, primenjuju se odredbe zakona kojim je uređen opšti upravni postupak.</p>
				<p class="v2-clan-1">Član 23.</p>
				<p class="v2-clan-left-1">Postupak ozakonjenja vodi se za sve 
				objekte iz člana 6. ovog zakona.</p>
				<p class="v2-clan-left-1">Postupak ozakonjenja za objekte iz člana 
				6. stav 4. ovog zakona pokreće se na osnovu obaveštenja o 
				vidljivosti objekta na satelitskom snimku koje nadležnom organu 
				za vođenje postupka ozakonjenja dostavlja organ nadležan za poslove 
				državnog premera i katastra, u skladu sa odredbama ovog zakona.</p>
				<p class="hide-change">*Službeni glasnik RS, broj 83/2018</p>
				<p class="clan">Član 24.</p>
				<p>Po pokretanju postupka u skladu sa ovim zakonom, nadležni organ utvrđuje ispunjenost prethodnih uslova za ozakonjenje.</p>
				<p class="clan">Član 25.</p>
				<p>Nezakonito izgrađeni objekti, na kojima su izvedeni grubi građevinski radovi sa formiranim konstruktivnim sklopom (objekat poseduje noseće elemente: temelj, armirano betonske ili čelične stubove sa gredama, odnosno armirano betonske tavanice, krovnu konstrukciju), ali na kojima nije postavljena spoljna stolarija, nisu izvedeni razvodi unutrašnjih instalacija, ni završni radovi (fasaderski, podopolagački, stolarski i sl.), mogu biti predmet ozakonjenja u skladu sa ovim zakonom. </p>
				<p>U slučaju da nezakonito izgrađeni objekat nije u stepenu izgrađenosti propisanoj ovim zakonom, nadležni organ će rešenjem odbiti zahtev. </p>
				<p>Protiv rešenja iz stava 2. ovog člana može se podneti žalba nadležnom drugostepenom organu u roku od 15 dana od dana dostavljanja. </p>
				<p>Protiv rešenja iz stava 2. ovog člana koje je donelo ministarstvo nadležno za poslove građevinarstva ili nadležni organ autonomne pokrajine, nije dozvoljena žalba, ali se u roku od 30 dana od dana dostavljanja može tužbom pokrenuti upravni spor. </p>
				<p class="v2-clan-left-1">Po konačnosti rešenja kojim se odbija 
				zahtev za ozakonjenje iz razloga što objekat nije u stepenu 
				izgrađenosti propisanoj ovim zakonom nadležni organ ga u roku od 
				tri dana od dana donošenja rešenja dostavlja građevinskoj 
				inspekciji.</p>
				<p>Vlasnik objekta iz stava 1. ovog člana, po okončanju postupka ozakonjenja i upisu prava svojine na tom objektu može, u skladu sa odredbama zakona kojima se uređuje izgradnja objekta, podneti zahtev za izvođenje radova na završetku objekta, u skladu sa zakonom kojim se uređuje izgradnja objekata. </p>
				<p>Opis stepena završenosti objekta sastavni je deo izveštaja o zatečenom stanju objekta.</p>
				<p class="hide-change">*Službeni glasnik RS, broj 83/2018</p>
				<p class="clan">Član 26.</p>
				<p>Nezakonito izgrađeni objekti, izgrađeni na zemljištu nepovoljnom za građenje nisu predmet ozakonjenja u skladu sa ovim zakonom. </p>
				<p>Кada nadležni organ utvrdi da je nezakonito izgrađeni objekat izgrađen na terenu nepovoljnom za građenje, obavestiće vlasnika objekta o toj činjenici i naložiti u roku od 30 dana dostavljanje geoloških, geodetskih, arhitektonskih i drugih relevantnih dokaza na osnovu koga se može utvrditi da je taj objekat stabilan, da ne ugrožava stabilnost terena i susedne objekte.</p>
				<p>Ako u roku propisanim stavom 2. ovog člana vlasnik objekta dostavi dokaz na osnovu koga se može utvrditi da je taj objekat stabilan, da ne ugrožava stabilnost terena i susedne objekte, nadležni organ nastavlja postupak ozakonjenja.</p>
				<p>U slučaju da u roku propisanim stavom 2. ovog člana vlasnik objekta ne dostavi dokaz na osnovu koga se može utvrditi da je taj objekat stabilan, da ne ugrožava stabilnost terena i susedne objekte, nadležni organ će rešenjem odbiti zahtev. </p>
				<p>Protiv rešenja iz stava 4. ovog člana može se podneti žalba nadležnom drugostepenom organu u roku od 15 dana od dana dostavljanja. </p>
				<p>Protiv rešenja iz stava 4. ovog člana koje je donelo ministarstvo nadležno za poslove građevinarstva ili nadležni organ autonomne pokrajine, nije dozvoljena žalba, ali se u roku od 30 dana od dana dostavljanja može tužbom pokrenuti upravni spor. </p>
				<p class="v2-clan-left-1">Po konačnosti rešenja iz stava 4. ovog 
				člana, nadležni organ ga dostavlja građevinskoj inspekciji u roku 
				od tri dana od dana donošenja rešenja.</p>
				<p class="hide-change">*Službeni glasnik RS, broj 83/2018</p>
				<p class="clan">Član 27.</p>
				<p>Nezakonito izgrađeni objekti ne mogu biti predmet ozakonjenja ako su izgrađeni od materijala koji ne obezbeđuje trajnost i sigurnost objekta.</p>
				<p>Podatak iz stava 1. ovog člana sastavni je deo izveštaja o zatečenom stanju objekta.</p>
				<p class="clan">Član 28.</p>
				<p class="v2-clan-left-1">Nadležni organ, kada utvrdi da se radi 
				o objektu iz člana 5. stav 1. tač. 3) i 4) ovog zakona, dostavlja 
				zahtev za davanje saglasnosti za ozakonjenje upravljaču javnog 
				dobra, odnosno organizaciji nadležnoj za zaštitu prirodnih, 
				odnosno kulturnih dobara.</p>
				<p class="v2-clan-left-1">Uz zahtev iz stava 1. ovog člana 
				nadležni organ dostavlja podatke i spise koje poseduje u toj fazi 
				postupka ozakonjenja.</p>
				<p class="v2-clan-left-1">Upravljač javnog dobra, odnosno 
				organizacija nadležna za zaštitu prirodnih, odnosno kulturnih 
				dobara dužna je da pisanu saglasnost ili odbijanje za davanje 
				saglasnosti za ozakonjenje dostavi nadležnom organu u roku od 15 
				dana od dana dostavljanja zahteva.</p>
				<p class="v2-clan-left-1">Saglasnosti koje dostavljaju upravljači 
				javnih dobara ne mogu biti u suprotnosti sa uslovima iz planskog 
				dokumenta, niti utvrđenim urbanističkim parametrima, odnosno u 
				suprotnosti sa opštim aktom iz člana 8. stav 3. ovog zakona.</p>
				<p class="v2-clan-left-1">U slučaju dostavljanja saglasnosti za 
				ozakonjenje, nadležni organ nastavlja postupak ozakonjenja.</p>
				<p class="v2-clan-left-1">U slučaju da upravljač javnog dobra 
				postupi suprotno odredbama stava 4. ovog člana, nadležni organ 
				izdaje rešenje o ozakonjenju isključivo u skladu sa urbanističkim i 
				drugim parametrima iz važećeg planskog dokumenta, odnosno u 
				skladu sa opštim aktom iz člana 8. stav 3. ovog zakona.</p>
				<p class="v2-clan-left-1">U slučaju da upravljač javnog dobra, 
				odnosno organizacija nadležna za zaštitu prirodnih, odnosno 
				kulturnih dobara odbije davanje saglasnosti za ozakonjenje, 
				nadležni organ će rešenjem odbiti zahtev.</p>
				<p class="v2-clan-left-1">Protiv rešenja iz stava 7. ovog člana 
				može se podneti žalba u roku od 15 dana od dana dostavljanja.</p>
				<p class="v2-clan-left-1">Protiv rešenja iz stava 7. ovog člana 
				koje je donelo ministarstvo nadležno za poslove građevinarstva 
				ili nadležni organ autonomne pokrajine, nije dozvoljena žalba, 
				ali se u roku od 30 dana od dana dostavljanja može tužbom 
				pokrenuti upravni spor.</p>
				<p class="v2-clan-left-1">Po konačnosti rešenja iz stava 7. ovog 
				člana, nadležni organ ga dostavlja građevinskoj inspekciji u roku 
				od tri dana od dana donošenja rešenja.</p>
				<p class="hide-change">*Službeni glasnik RS, broj 83/2018</p>
				<p class="clan">Član 29.</p>
				<p>Predmet ozakonjenja može biti objekat koji se može uskladiti sa važećim planskim dokumentom u pogledu namene i spratnosti objekta, u skladu sa članom 8. st. 2. i 3. ovog zakona.</p>
				<p>U slučaju da nadležni organ utvrdi da namena nezakonito izgrađenog objekta nije u skladu sa namenom koja je utvrđena važećim planskim dokumentom ili nije u okviru planom definisanih kompatibilnosti ili spratnost nezakonito izgrađenog objekta nije u skladu sa spratnošću propisanoj važećim planskim dokumentom ili nije u skladu sa spratnošću utvrđenoj opštim aktom iz člana 8. stav 3. ovog zakona, nadležni organ će rešenjem odbiti zahtev. </p>
				<p>Protiv rešenja iz stava 2. ovog člana može se podneti žalba u roku od 15 dana od dana dostavljanja. </p>
				<p>Protiv rešenja iz stava 2. ovog člana koje je donelo ministarstvo nadležno za poslove građevinarstva ili nadležni organ autonomne pokrajine, nije dozvoljena žalba, ali se u roku od 30 dana od dana dostavljanja može tužbom pokrenuti upravni spor. </p>
				<p class="v2-clan-left-1">Po konačnosti rešenja iz stava 2. ovog 
				člana, nadležni organ ga u roku od tri dana dostavlja 
				građevinskoj inspekciji.</p>
				<p class="hide-change">*Službeni glasnik RS, broj 83/2018</p>
				<p class="clan">Član 30.</p>
				<p>Nadležni organ, kao prethodno pitanje u postupku ozakonjenja, utvrđuje da li je za nezakonito izgrađeni objekat, u skladu sa ranije važeći propisima kojima je bila uređena legalizacija objekata, doneto rešenje kojim se odbija zahtev za legalizaciju, a koje je pravnosnažno u upravnom postupku.</p>
				<p>Кada nadležni organ utvrdi ovu činjenicu, donosi rešenje kojim odbija zahtev za ozakonjenje.</p>
				<p>Protiv rešenja iz stava 2. ovog člana može se podneti žalba u roku od 15 dana od dana dostavljanja. </p>
				<p>Protiv rešenja iz stava 2. ovog člana koje je donelo ministarstvo nadležno za poslove građevinarstva ili nadležni organ autonomne pokrajine, nije dozvoljena žalba, ali se u roku od 30 dana od dana dostavljanja može tužbom pokrenuti upravni spor. </p>
				<p><span class="v2-clan-left-1">Po konačnosti rešenja iz stava 2. 
				ovog člana, nadležni organ ga u roku od tri dana dostavlja 
				građevinskoj inspekciji.</span></p>
				<p>Izuzetno od odredbe iz stava 1. ovog člana, ako je po pravnosnažnosti rešenja kojim se odbija zahtev za legalizaciju, promenjen planski dokument ili je zahtev odbijen iz razloga koji su ovim zakonom drugačije propisani, a povoljniji su za vlasnika nezakonito izgrađenog objekta, nadležni organ konstatuje ovu činjenicu i nastavlja postupak ozakonjenja u skladu sa ovim zakonom.</p>
				<p class="hide-change">*Službeni glasnik RS, broj 83/2018</p>
				<p class="clan">Član 31.</p>
				<p>Po utvrđivanju ispunjenosti prethodnih uslova, nadležni organ obaveštava vlasnika nezakonito izgrađenog objekta da u roku od 30 dana od dana dostavljanja obaveštenja dostavi dokaz o odgovarajućem pravu, osim u slučaju da je dokaz o odgovarajućem pravu već dostavljen u postupku legalizacije bespravno izgrađenog objekta.</p>
				<p>Vlasnik nezakonito izgrađenog objekta može, pre isteka roka iz stava 1. ovog člana, podneti zahtev za produžetak tog roka.</p>
				<p>Ako nadležni organ utvrdi da postoje opravdani razlozi za produžetak roka iz stava 1. ovog člana (okončanje sudskog spora, pribavljanje dokaza od drugih organa i sl.), 
				<span class="v2-clan-left-1">rešenjem</span> će prekinuti postupak zbog rešavanja prethodnog pitanja.</p>
				<p><span class="v2-clan-left-1">Rešenjem</span> iz stava 3. ovog člana obavezuje se vlasnik nezakonito izgrađenog objekta da u roku od 15 dana dostavi dokaz da je pokrenuo postupak u cilju rešavanja prethodnog pitanja.</p>
				<p>Postupak ozakonjenja nastaviće se pošto bude konačno odlučeno o prethodnom pitanju.</p>
				<p>Protiv <span class="v2-clan-left-1">rešenja</span> iz stava 3. ovog člana dozvoljena je posebna žalba u roku od osam dana od dana dostavljanja.</p>
				<p>Ako vlasnik nezakonito izgrađenog objekta ne dostavi dokaz o odgovarajućem pravu u roku iz stava 1. ovog člana, a ne zatraži produžetak roka iz stava 2. ovog člana u propisanom roku, nadležni organ će 
				<span class="v2-clan-left-1">rešenjem</span> odbaciti zahtev.</p>
				<p>Protiv <span class="v2-clan-left-1">rešenja</span> iz stava 7. ovog člana može se podneti posebna žalba u roku od osam dana od dana dostavljanja. </p>
				<p>Protiv <span class="v2-clan-left-1">rešenja</span> iz stava 7. ovog člana koji je donelo ministarstvo nadležno za poslove građevinarstva ili nadležni organ autonomne pokrajine, nije dozvoljena posebna žalba, ali se u roku od 30 dana od dana dostavljanja može tužbom pokrenuti upravni spor. </p>
				<p class="v2-clan-left-1">Po konačnosti rešenja iz stava 7. ovog 
				člana nadležni organ ga u roku od tri dana dostavlja građevinskoj 
				inspekciji.</p>
				<p class="hide-change">*Službeni glasnik RS, broj 83/2018</p>
				<p class="clan">Član 32.</p>
				<p>Кada nadležni organ utvrdi ispunjenost prethodnih uslova za ozakonjenje i postojanje odgovarajućeg prava u smislu ovog zakona, nastavlja postupak ozakonjenja, u smislu člana 11. stav 1. ovog zakona i obaveštava vlasnika nezakonito izgrađenog objekta da u roku od 30 dana od dana dostavljanja obaveštenja dostavi izveštaj sa elaboratom geodetskih radova, odnosno proverava da li su navedeni dokazi dostavljeni u postupku legalizacije bespravno izgrađenih objekata.</p>
				<p>Ako vlasnik nezakonito izgrađenog objekta ne dostavi izveštaj sa elaboratom geodetskih radova u roku propisanom u stavu 1. ovog člana, nadležni organ će 
				<span class="v2-clan-left-1">rešenjem</span> odbaciti zahtev.</p>
				<p>Protiv <span class="v2-clan-left-1">rešenja</span> iz stava 2. ovog člana može se podneti posebna žalba u roku od osam dana od dana dostavljanja. </p>
				<p>Protiv <span class="v2-clan-left-1">rešenja</span> iz stava 2. ovog člana koji je donelo ministarstvo nadležno za poslove građevinarstva ili nadležni organ autonomne pokrajine, nije dozvoljena posebna žalba, ali se u roku od 30 dana od dana dostavljanja može tužbom pokrenuti upravni spor. </p>
				<p class="v2-clan-left-1">Po konačnosti rešenja iz stava 2. ovog 
				člana nadležni organ ga u roku od tri dana dostavlja građevinskoj 
				inspekciji.</p>
				<p>Кada vlasnik nezakonito izgrađenog objekta dostavi izveštaj o zatečenom stanju objekta sa elaboratom geodetskih radova, odnosno drugi dokument koji je propisan ovim zakonom umesto elaborata geodetskih radova, nadležni organ utvrđuje da li su ti dokumenti izrađeni u skladu sa ovim zakonom. </p>
				<p>Ukoliko izveštaj o zatečenom stanju objekta sa elaboratom geodetskih radova, odnosno drugi dokumenti koji su propisani ovim zakonom kao dokaz umesto izveštaja i elaborata geodetskih radova, nisu izrađeni u skladu sa ovim zakonom, nadležni organ o tome obaveštava vlasnika nezakonito izgrađenog objekta i nalaže da u roku od 60 dana dostavi traženi dokument izrađen u skladu sa ovim zakonom.</p>
				<p>Ako vlasnik nezakonito izgrađenog objekta ne dostavi dokument iz stava 7. ovog člana u propisanom roku, nadležni organ će 
				<span class="v2-clan-left-1">rešenjem</span> odbaciti zahtev.</p>
				<p>Protiv <span class="v2-clan-left-1">rešenja</span> iz stava 8. ovog člana može se podneti posebna žalba u roku od osam dana od dana dostavljanja. </p>
				<p>Protiv <span class="v2-clan-left-1">rešenja</span> iz stava 8. ovog člana koji je donelo ministarstvo nadležno za poslove građevinarstva ili nadležni organ autonomne pokrajine, nije dozvoljena posebna žalba, ali se u roku od 30 dana od dana dostavljanja može tužbom pokrenuti upravni spor. </p>
				<p class="v2-clan-left-1">&nbsp;Po konačnosti rešenja iz stava 8. ovog 
				člana nadležni organ ga u roku od tri dana dostavlja građevinskoj 
				inspekciji.</p>
				<p class="hide-change">*Službeni glasnik RS, broj 83/2018</p>
				<p class="clan">Član 33.</p>
				<p>Za sve objekte u postupku ozakonjenja plaća se taksa za ozakonjenje, pre izdavanja rešenja o ozakonjenju.</p>
				<p>Taksa iz stava 1. ovog člana uplaćuje se u iznosu od 70% u korist jedinice lokalne samouprave na čijoj teritoriji se nalazi nezakonito izgrađeni objekat i u iznosu od 30% u korist budžeta Republike Srbije, odnosno u korist budžeta Republike Srbije u iznosu od 15% i u korist budžeta autonomne pokrajine u iznosu od 15%, ako se nezakonito izgrađeni objekat nalazi na teritoriji autonomne pokrajine.</p>
				<p class="hide-change"><em>Brisan je raniji stav 3. (vidi član 
				16. Zakona - 83/2018-38)</em></p>
				<p>Taksa iz stava 1. ovog člana plaća se u iznosu od 5.000 dinara za ozakonjenje porodičnog objekta ili stana, korisne površine do 100 m², pomoćne i ekonomske objekte, proizvodne i skladišne objekte, kao i sve druge objekte i radove iz člana 145. Zakona o planiranju i izgradnji.</p>
				<p>Odredbe stava 1. ovog člana ne odnose se na vlasnike nezakonito izgrađenog objekta koji je namenjen za stanovanje podnosioca zahteva i članova njegovog porodičnog domaćinstva, koji je lice sa invaliditetom, samohrani roditelj ili korisnik socijalne pomoći.</p>
				<p>Za porodične stambene objekte i stanove korisne površine od 100 m² do 200 m², plaća se taksa za ozakonjenje u iznosu od 15.000 dinara.</p>
				<p>Za porodične stambene objekte i stanove korisne površine od 200 m² do 300 m², plaća se taksa za ozakonjenje u iznosu od 20.000 dinara.</p>
				<p>Za porodične stambene objekte korisne površine preko 300 m², plaća se taksa za ozakonjenje u iznosu od 50.000 dinara.</p>
				<p>Za stambene i stambeno poslovne objekte namenjene tržištu koji se sastoje od više stanova i drugih posebnih delova, korisne površine do 500 m² i komercijalne objekte do 500 m², plaća se taksa za ozakonjenje u iznosu od 250.000 dinara.</p>
				<p>Za stambene i stambeno poslovne objekte namenjene tržištu koji se sastoje od više stanova i drugih posebnih delova, korisne površine od 500 m² do 1000 m² i komercijalne objekte od 500 m² do 1000 m², plaća se taksa za ozakonjenje u iznosu od 500.000 dinara.</p>
				<p>Za stambene i stambeno poslovne objekte namenjene tržištu koji se sastoje od više stanova i drugih posebnih delova, korisne površine od 1000 m² do 1500 m² i komercijalne objekte od 1000 m² do 1500 m², plaća se taksa za ozakonjenje u iznosu od 1.000.000 dinara.</p>
				<p>Za stambene i stambeno poslovne objekte namenjene tržištu koji se sastoje od više stanova i drugih posebnih delova, korisne površine preko 1500 m² i komercijalne objekte preko 1500 m² plaća se taksa za ozakonjenje u iznosu od 3.000.000 dinara.</p>
				<p class="v2-clan-left-1">Izuzetno od stava 1. ovog člana, taksa 
				za ozakonjenje ne plaća se za ozakonjenje objekata organa, 
				organizacija i institucija Republike Srbije, organa i 
				organizacija autonomnih pokrajina, odnosno jedinica lokalne 
				samouprave, organizacija obaveznog socijalnog osiguranja, 
				ustanova osnovanih od strane Republike Srbije, autonomnih 
				pokrajina, odnosno jedinica lokalne samouprave, crkava i verskih 
				zajednica, registrovanih u skladu sa zakonom kojim se uređuju 
				crkve i verske zajednice, Crvenog krsta Srbije i 
				diplomatsko-konzularnih predstavništava drugih država, pod 
				uslovom uzajamnosti.</p>
				<p class="hide-change">*Službeni glasnik RS, broj 83/2018</p>
				<p class="clan">Član 34.</p>
				<p>Кada nadležni organ utvrdi da postoji mogućnost ozakonjenja, obaveštava vlasnika nezakonito izgrađenog objekta da u roku od 15 dana od dana dostavljanja obaveštenja plati taksu za ozakonjenje, propisanu ovim zakonom.</p>
				<p>Ako vlasnik nezakonito sagrađenog objekta ne dostavi dokaz o plaćenoj taksi u roku iz stava 1. ovog člana, nadležni organ će 
				<span class="v2-clan-left-1">rešenjem</span> odbaciti zahtev. </p>
				<p>Protiv <span class="v2-clan-left-1">rešenja</span> iz stava 2. ovog člana može se podneti žalba u roku od 15 dana od dana dostavljanja. </p>
				<p>Protiv <span class="v2-clan-left-1">rešenja</span> iz stava 2. ovog člana koji je donelo ministarstvo nadležno za poslove građevinarstva ili nadležni organ autonomne pokrajine, nije dozvoljena žalba, ali se u roku od 30 dana od dana dostavljanja može tužbom pokrenuti upravni spor. </p>
				<p class="v2-clan-left-1">Po konačnosti rešenja iz stava 2. ovog 
				člana nadležni organ ga u roku od tri dana dostavlja građevinskoj 
				inspekciji.</p>
				<p>Po dostavljanju dokaza da je plaćena taksa za ozakonjenje, nadležni organ u roku od osam dana izdaje rešenje o ozakonjenju. </p>
				<p>Rešenje o ozakonjenju, pored podataka propisanih zakonom, obavezno sadrži i: </p>
				<p>1) konstataciju da se tim rešenjem vrši ozakonjenje nezakonito izgrađenog objekta, dela objekta, odnosno nezakonito izvedenih radova;</p>
				<p>2) naziv, odnosno ime i prezime vlasnika objekta kome se izdaje rešenje o ozakonjenju, sa naznakom sedišta, odnosno adrese;</p>
				<p>3) podatke o objektu koji je predmet ozakonjenja, sa osnovnim podacima o njegovoj nameni, vrsti, gabaritu, spratnosti, neto i BRGP i oznaku lokacije na kojoj se nalazi (katastarska parcela, katastarska opština, ulica i kućni broj ako je određen, opština, odnosno grad);</p>
				<p>4) ime, prezime i broj licence preduzetnika ili naziv privrednog društva, odnosno drugog pravnog lica, koje je izradilo izveštaj o zatečenom stanju objekta i ime, prezime i broj licence odgovornog projektanta, odnosno odgovornog izvođača radova;</p>
				<p>5) konstataciju da je izveštaj o zatečenom stanju objekta sa elaboratom geodetskih radova sastavni deo rešenja o ozakonjenju;</p>
				<p>6) dokaz o plaćenoj taksi za ozakonjenje.</p>
				<p>Sastavni deo rešenja o ozakonjenju je i popis i opis objekata koji se ozakonjuju uz glavni objekat, ako postoje, kao i podatak o stepenu završenosti objekta.</p>
				<p class="v2-clan-left-1">Rešenje o ozakonjenju objekta koji je 
				sagrađen u zaštitnoj zoni objekta javne namene sadrži i 
				konstataciju da je dostavljena overena izjava vlasnika ozakonjenog 
				objekta da se odriče prava na pokretanje sudskog spora po bilo 
				kom osnovu u vezi sa uticajem tog javnog objekta na korišćenje 
				ozakonjenog objekta.</p>
				<p>Кada je predmet ozakonjenja stambena ili stambeno poslovna zgrada koja se sastoji od više posebnih fizičkih delova (stanova, poslovnog prostora, garaža i dr.) za koju se ne može utvrditi investitor, ali postoje podneti zahtevi za ozakonjenje posebnih delova u skladu sa ovim zakonom, nadležni organ donosi rešenje o ozakonjenju stambene zgrade, koje obavezno sadrži specifikaciju svih posebnih delova zgrade.</p>
				<p>Pre donošenja rešenja iz stava 9. ovog člana, dostavlja se dokaz o odgovarajućem pravu na građevinskom zemljištu.</p>
				<p>Po pravnosnažnosti rešenja iz stava 9. ovog člana, nadležni organ rešava po zahtevima za ozakonjenje posebnih delova zgrade.</p>
				<p>U slučaju iz stava 9. ovog člana, taksa za ozakonjenje ne plaća se za zgradu, već se određuje i naplaćuje prilikom ozakonjenja svakog posebnog dela zgrade.</p>
				<p>Protiv rešenja iz stava 9. ovog člana može se izjaviti žalba u roku od 15 dana, a ako je rešenje donelo nadležno ministarstvo, odnosno nadležni organ autonomne pokrajine, može se tužbom pokrenuti upravni spor u roku od 30 dana od dana dostavljanja rešenja.</p>
				<p>Pravnosnažno rešenje iz stava 9. ovog člana nadležni organ dostavlja u roku od tri dana nadležnoj građevinskoj inspekciji.</p>
				<p class="hide-change">*Službeni glasnik RS, broj 83/2018</p>
				<p class="v2-clan-1">Član 35.</p>
				<p class="v2-clan-left-1">Nadležni organ vodi službenu 
				evidenciju o pokrenutim postupcima za ozakonjenje iz svoje 
				nadležnosti, kao i o izdatim rešenjima o ozakonjenju i objavljuje ih 
				u elektronskom obliku, koji je dostupan za javnost na digitalnoj 
				platformi nacionalne infrastrukture geoprostornih podataka.</p>
				<p class="v2-clan-left-1">Nadležni organ u postupku ozakonjenja 
				koristi evidenciju objekata koji nisu upisani u katastar 
				nepokretnosti u cilju vođenja grafičke baze objekata u postupku 
				ozakonjenja, vršenja nadzora i plaćanja realizacije radova i 
				učestvuje u održavanju te evidencije.</p>
				<p class="v2-clan-left-1">Evidenciju objekata koji nisu upisani 
				u katastar nepokretnosti uspostavlja i vodi organ nadležan za 
				poslove državnog premera i katastra.</p>
				<p class="v2-clan-left-1">Sadržinu i način vođenja evidencija iz 
				st. 1. i 2. ovog člana propisuje ministar nadležan za poslove 
				građevinarstva.</p>
				<p class="v2-clan-left-1">Nadležni organ dužan je da spisak 
				pokrenutih postupaka ozakonjenja i izdatih rešenja o ozakonjenju 
				objavi na svojoj zvaničnoj internet stranici u roku od osam dana 
				od dana sačinjavanja spiska.</p>
				<p class="hide-change">*Službeni glasnik RS, broj 83/2018</p>
				<p class="clan">V. UPIS PRAVA SVOJINE</p>
				<p class="clan">Član 36.</p>
				<p>Danom pravnosnažnosti rešenja o ozakonjenju stiču se uslovi za upis prava svojine u javnoj knjizi o evidenciji nepokretnosti i pravima na njima, odnosno za odgovarajući upis u katastar vodova.</p>
				<p>Nadležni organ po službenoj dužnosti dostavlja elaborat geodetskih radova i primerak pravnosnažnog rešenja o ozakonjenju organu nadležnom za poslove državnog premera i katastra, u roku od tri dana od dana pravnosnažnosti rešenja o ozakonjenju.</p>
				<p class="v2-clan-left-1">Ako je predmet upisa prava svojine 
				objekat iz člana 34. stava 9. ovog zakona, nadležni organ po 
				službenoj dužnosti dostavlja organu nadležnom za poslove državnog 
				premera i katastra i izjavu vlasnika da se odriče prava na 
				pokretanje sudskog spora, u roku od tri dana od dana 
				pravnosnažnosti rešenja o ozakonjenju. Izjava o odricanju upisuje se 
				u evidenciju katastra nepokretnosti u vidu zabeležbe, sa rokom 
				važenja upisa sve dok postoji predmetni objekat i nije vezan za 
				promenu vlasništva na objektu.</p>
				<p>Organ nadležan za poslove državnog premera i katastra donosi rešenje o kućnom broju i vrši upis prava svojine na objektu, odnosno posebnim delovima objekta.</p>
				<p class="v2-clan-left-1">Za upis prava svojine po osnovu 
				ozakonjenja, kao i za utvrđivanje kućnog broja, ne plaća se 
				administrativna taksa određena zakonom kojim se uređuju 
				administrativne takse.</p>
				<p class="v2-clan-left-1">Nadležni organ po službenoj dužnosti, 
				u roku od tri dana od dana konačnosti rešenja kojim se odobrava 
				ozakonjenje objekta ili dela objekta, dostavlja organu nadležnom za 
				poslove državnog premera i katastra&nbsp;predlog za brisanje zabeležbe 
				zabrane otuđenja za objekte iz stava 7. ovog člana.</p>
				<p class="v2-clan-left-1">Po pravnosnažnosti rešenja o ozakonjenju, 
				po zahtevu lica koja su upisala pravo svojine na objektu na 
				osnovu Zakona o posebnim uslovima za upis prava svojine na 
				objektima izgrađenim bez građevinske dozvole, briše se zabeležba 
				u listu nepokretnosti da je svojina stečena na osnovu Zakona o 
				posebnim uslovima za upis prava svojine na objektima izgrađenim 
				bez građevinske dozvole.</p>
				<p class="hide-change">*Službeni glasnik RS, broj 83/2018</p>
				<p class="clan">VI. RUŠENJE OBJEКATA</p>
				<p class="v2-clan-1">Član 37.</p>
				<p class="v2-clan-left-1">Rušenje nezakonito izgrađenog objekta, 
				u smislu ovog zakona, sprovodi se na osnovu konačnog rešenja o 
				ozakonjenju kojim se odbija ili odbacuje zahtev za ozakonjenje.</p>
				<p class="hide-change">*Službeni glasnik RS, broj 83/2018</p>
				<p class="clan">Član 38.</p>
				<p>Po pravnosnažnom okončanju postupka kojim se vrši ozakonjenje nezakonito izgrađenog objekta, građevinski inspektor donosi zaključak o obustavi postupka izvršenja rešenja iz člana 7.<span class="v2-clan-left-1">
				</span>&nbsp;ovog zakona.</p>
				<p class="v2-clan-left-1">Кonačnim rešenjem kojim se odbacuje ili 
				odbija zahtev za ozakonjenje, stiču se uslovi za rušenje nezakonito 
				izgrađenog objekta, odnosno dela objekta.</p>
				<p class="v2-clan-left-1">Akt iz stava 2. ovog člana nadležni 
				organ dostavlja građevinskoj inspekciji u roku od tri dana od 
				konačnosti tog akta.</p>
				<p>Građevinski inspektor je dužan da odmah po prijemu akta iz stava 2. ovog člana, a najkasnije u roku od tri dana, donese rešenje o rušenju nezakonito izgrađenog objekta, odnosno dela objekta, ako takvo rešenje nije doneto. </p>
				<p>Кada se radi o objektu iz stava 2. ovog člana za koji nije moguće izvršiti rešenje o rušenju, građevinski inspektor je dužan da tu činjenicu konstatuje u rešenju o rušenju.</p>
				<p>Rešenje iz stava 5. ovog člana građevinski inspektor dostavlja organu nadležnom za poslove državnog premera i katastra i nadležnom organu lokalne poreske administracije, u roku od tri dana od dana donošenja rešenja.</p>
				<p>Po dobijanju rešenja iz stava 5. ovog člana, organ nadležan za poslove državnog premera i katastra upisuje zabeležbu zabrane otuđenja. </p>
				<p class="hide-change">*Službeni glasnik RS, broj 83/2018</p>
				<p class="clan">VII. PRIКLJUČENJE NA INFRASTRUКTURU</p>
				<p class="clan">Član 39.</p>
				<p class="v2-clan-left-1">Ako objekat koji je privremeno 
				priključen na elektroenergetsku mrežu, gasnu mrežu i mrežu 
				elektronskih komunikacija ili mrežu daljinskog grejanja, vodovod i 
				kanalizaciju, ne bude ozakonjen u skladu sa ovim zakonom, 
				građevinski inspektor je dužan da bez odlaganja, a najkasnije u 
				roku od tri dana po dobijanju akta iz člana 38. stav 2. ovog 
				zakona, primerak tog akta dostavi javnom preduzeću, javnom 
				komunalnom preduzeću, privrednom društvu ili preduzetniku koji 
				je privremeno priključio objekat na svoju mrežu, odnosno 
				infrastrukturu.</p>
				<p class="hide-change"><em>Brisan je raniji stav 2. (vidi član 
				22. Zakona - 83/2018-38)</em></p>
				<p>Javno preduzeće, javno komunalno preduzeće, privredno društvo ili preduzetnik dužno je da u roku od 30 dana od prijema akta 
				<span class="v2-clan-left-1">iz stava 1.</span> ovog člana, isključi objekat sa mreže odnosno infrastrukture na koju je privremeno priključen u skladu sa stavom 1. ovog člana.</p>
				<p class="hide-change">*Službeni glasnik RS, broj 83/2018</p>
				<p class="clan">VIII. NADZOR</p>
				<p class="clan">Član 40.</p>
				<p>Nadzor nad izvršavanjem odredaba ovog zakona vrši ministarstvo nadležno za poslove građevinarstva. </p>
				<p>Ako odredbama ovog zakona nije drugačije propisano, na inspekcijski nadzor shodno će se primenjivati odredbe zakona kojim se uređuje izgradnja objekata. </p>
				<p class="clan">IX. КAZNENE ODREDBE</p>
				<p class="clan">Član 41.</p>
				<p>Novčanom kaznom od 1.500.000 do 3.000.000 dinara kazniće se za privredni prestup javno preduzeće, javno komunalno preduzeće, privredno društvo ili drugo pravno lice, koje po prijemu akta kojim se odbacuje ili odbija zahtev za ozakonjenje ne isključi objekat sa mreže odnosno infrastrukture na koju je privremeno priključen (član 39). </p>
				<p class="v2-clan-left-1">Novčanom kaznom od 1.500.000 do 
				3.000.000 dinara kazniće se za privredni prestup javno 
				preduzeće, javno komunalno preduzeće, privredno društvo ili 
				drugo pravno lice, koje objekat koji je u postupku ozakonjenja 
				priključi na mrežu, odnosno infrastrukturu.</p>
				<p>Za privredni prestup <span class="v2-clan-left-1">iz st. 1. i 
				2.</span> ovog člana kazniće se i odgovorno lice u javnom preduzeću, javnom komunalnom preduzeću, privrednom društvu ili drugom pravnom licu, novčanom kaznom od 100.000 do 200.000 dinara. </p>
				<p class="hide-change">*Službeni glasnik RS, broj 83/2018</p>
				<p class="clan">Član 42.</p>
				<p>Novčanom kaznom od 100.000 do 1.000.000 dinara kazniće se za privredni prestup privredno društvo ili drugo pravno lice koje je izradilo izveštaj o zatečenom stanju objekta, ako u izveštaj o zatečenom stanju objekta unese netačne podatke, odnosno ne prikaže stvarno stanje i stepen završenosti objekta.</p>
				<p>Za privredni prestup iz stava 1. ovog člana kazniće se i odgovorno lice u privrednom društvu ili drugom pravnom licu, novčanom kaznom od 100.000 do 200.000 dinara. </p>
				<p class="clan">Član 43.</p>
				<p>Novčanom kaznom od 50.000 do 150.000 dinara kazniće se za prekršaj odgovorno lice u nadležnom organu uprave ako: </p>
				<p>1) ne izda rešenje o ozakonjenju u propisanom roku; </p>
				<p>2) izda rešenje o ozakonjenju suprotno ovom zakonu;</p>
				<p>3) ne dostavi građevinskoj inspekciji u propisanom roku akt kojim se odbacuje ili odbija zahtev za ozakonjenje.</p>
				<p class="hide-change" style="text-align: center"><em>Član 44.</em></p>
				<p class="hide-change" style="text-align: center"><em>Brisan je (vidi član 
				24. Zakona - 83/2018-38)</em></p>
				<p class="clan">Član 45.</p>
				<p>Novčanom kaznom do 150.000 dinara ili kaznom zatvora do 30 dana kazniće se za prekršaj odgovorni projektant, odgovorni izvođač radova ili preduzetnik ako unese netačne podatke u izveštaj ili ne prikaže stvarno stanje i stepen završenosti objekta.</p>
				<p class="clan">X. PRELAZNE I ZAVRŠNE ODREDBE</p>
				<p class="clan">Član 46.</p>
				<p>Postupci za legalizaciju objekata započeti do dana stupanja na snagu ovog zakona po zahtevima koji su podneti do 29. januara 2014. godine, koji nisu okončani do dana stupanja na snagu ovog zakona, okončaće se po odredbama ovog zakona.</p>
				<p>Postupci započeti po Zakonu o posebnim uslovima za upis prava svojine na objektima izgrađenim bez građevinske dozvole („Službeni glasnik RS”, br. 25/13 i 145/14), koji nisu okončani do dana stupanja na snagu ovog zakona, okončaće se po odredbama ovog zakona. </p>
				<p>Rok za sačinjavanje popisa iz člana 6. ovog zakona nezakonito izgrađenih objekata je 12 meseci od dana stupanja na snagu ovog zakona.</p>
				<p>Propis iz člana 7. stav 4. ovog zakona biće donet u roku od 15 dana od dana stupanja na snagu ovog zakona.</p>
				<p>Organ nadležan za poslove državnog premera i katastra dužan je da u roku od 30 dana od dana stupanja na snagu ovog zakona dostavi organu nadležnom za ozakonjenje zahtev za upis prava svojine sa svim spisima predmeta, koji je podnelo lice iz člana 13. stav 2. Zakona o posebnim uslovima za upis prava svojine na objektima izgrađenim bez građevinske dozvole.</p>
				<p>Vlasnik podzemnih vodova (instalacija) dužan je da u roku od 60 dana od dana stupanja na snagu ovog zakona obavesti građevinsku inspekciju da ima nezakonito izgrađen podzemni vod.</p>
				<p>Lica koja su upisala pravo svojine na objektu na osnovu Zakona o posebnim uslovima za upis prava svojine na objektima izgrađenim bez građevinske dozvole, mogu podneti zahtev nadležnom organu za ozakonjenje u roku od šest meseci od dana stupanja na snagu ovog zakona.</p>
				<p>Po pravnosnažnosti rešenja o ozakonjenju, po zahtevu lica iz stava 4. ovog člana, briše se zabeležba u listu nepokretnosti da je svojina stečena na osnovu Zakona o posebnim uslovima za upis prava svojine na objektima izgrađenim bez građevinske dozvole.</p>
				<p>Lica koja su u postupku legalizacije objekata ili u redovnom postupku izdavanja građevinske dozvole zaključila ugovore o plaćanju naknade, odnosno doprinosa za uređivanje građevinskog zemljišta u skladu sa odredbama tada važećih zakona, nastavljaju sa plaćanjem do konačne isplate, u skladu sa odredbama zaključenog ugovora.</p>
				<p>Za objekte iz stava 9. ovog člana, na kojima je prilikom izvođenja radova odstupljeno od izdate građevinske dozvole, odnosno odobrenja za izgradnju i potvrđenog glavnog projekta, u postupku ozakonjenja plaća se taksa u skladu sa ovim zakonom samo za površinu dela objekta koja predstavlja razliku između odobrene i odstupljene površine.</p>
				<p>Nadležni organ u postupku ozakonjenja, po službenoj dužnosti pribavlja izdatu građevinsku dozvolu, odnosno odobrenje za izgradnju sa potvrđenim glavnim projektom iz stava 10. ovog člana.</p>
				<p class="clan">Član 47.</p>
				<p>Danom stupanja na snagu ovog zakona, prestaje da važi Zakon o legalizaciji objekata („Službeni glasnik RS”, broj 95/13), Zakon o posebnim uslovima za upis prava svojine na objektima izgrađenim bez građevinske dozvole („Službeni glasnik RS”, br. 25/13 i 145/14), Pravilnik o objektima za koje se ne može izdati građevinska dozvola, stepenu izgrađenosti objekta i građevinskoj i upotrebnoj dozvoli u postupcima legalizacije objekata („Službeni glasnik RS”, broj 106/13), kao i Pravilnik o uslovima, načinu i postupku za sticanje prava svojine na zemljištu i objektima na koje se primenjuje Zakon o posebnim uslovima za upis prava svojine na objektima izgrađenim bez građevinske dozvole („Službeni glasnik RS”, broj 31/13).</p>
				<p class="clan">Član 48.</p>
				<p>Obavezuju se jedinice lokalne samouprave da, u skladu sa rezultatima popisa nezakonito sagrađenih objekata na svojoj teritoriji, najkasnije u roku od dve godine od dana stupanja na snagu ovog zakona, izvrše usklađivanje važećih planskih dokumenata prilikom prve izmene tog planskog dokumenta, naročito u pogledu planiranja i uređenja neformalnih naselja na svojoj teritoriji.</p>
				<p class="clan">Član 49.</p>
				<p>Ovaj zakon stupa na snagu narednog dana od dana objavljivanja u „Službenom glasniku Republike Srbije”.</p>
				<p>&nbsp;</p>
				<p class="bold">ODREDBE КOJE NISU UNETE U "PREČIŠĆEN TEКST" 
				ZAКONA</p>
				<p class="auto-style1"><em>Zakon o izmenama i dopunama Zakona o 
				ozakonjenju objekata: "Službeni glasnik RS", broj 83/2018-38</em></p>
				<p class="auto-style1"><strong>Član 25.</strong></p>
				<p><strong>Postupci ozakonjenja koji nisu okončani do dana stupanja 
				na snagu ovog zakona, okončaće se po odredbama ovog zakona.</strong></p>
				<p><strong>Odredbe čl. 3. i 20. ovog zakona primenjuju se i na 
				upravne postupke, odnosno upravne sporove koji su započeti pre 
				stupanja na snagu ovog zakona.</strong></p>
				<p><strong>Obavezuju se jedinice lokalne samouprave da, u skladu 
				sa izdatim rešenjima o ozakonjenju objekata na svojoj teritoriji, 
				najkasnije u roku od dve godine od dana stupanja na snagu ovog 
				zakona, izvrše usklađivanje važećih planskih dokumenata prilikom 
				prve izmene tog planskog dokumenta, naročito u pogledu planiranja 
				i uređenja neformalnih naselja na svojoj teritoriji.</strong></p>
				<p><strong>Lica koja su upisala pravo svojine na objektu na 
				osnovu Zakona o posebnim uslovima za upis prava svojine na 
				objektima izgrađenim bez građevinske dozvole a nemaju ranije 
				podnet zahtev kojim je objekat u postupku ozakonjenja, ne mogu 
				podneti zahtev za ozakonjenje.</strong></p>
				<p><strong>Popis nezakonito izgrađenih objekata, kao i rokovi i 
				sva postupanja u vezi sa istim, prestaju da važe stupanjem na 
				snagu ovog zakona.</strong></p>
				<p><strong>Predmet ozakonjenja su i nezakonito izgrađeni objekti 
				za koje se tokom uspostavljanja evidencije iz člana 17. ovog 
				zakona koju vodi organ nadležan za poslove državnog premera i 
				katastra, utvrdi da su vidljivi na satelitskom snimku teritorije 
				Republike Srbije iz 2015. godine, a nisu popisani u skladu sa 
				odredbama Zakona o ozakonjenju objekata („Službeni glasnik RS”, 
				broj 96/15). </strong></p>
				<p><strong>Ukoliko za objekte na kojima je prilikom izvođenja 
				radova odstupljeno od izdate građevinske dozvole, odnosno 
				odobrenja za izgradnju i potvrđenog glavnog projekta, u postupku 
				ozakonjenja nadležni organ utvrdi da za predmetni objekat nije 
				izdata potvrda o prijavi radova i dokaz o regulisanju međusobnih 
				odnosa u vezi plaćanja naknade, odnosno doprinosa za uređivanje 
				građevinskog zemljišta, postupak ozakonjenja za deo objekta koji 
				predstavlja odstupanje od izdate građevinske dozvole nastaviće se 
				tek po dostavljanju dokaza o ispunjenju ova dva prethodna uslova.</strong></p>
				<p class="auto-style1"><strong>Član 26.</strong></p>
				<p><strong>Ako u roku od pet godina od dana stupanja na snagu 
				ovog zakona objekat koji je predmet ozakonjenja ne bude ozakonjen, 
				nadležni organ doneće rešenje kojim se zahtev odbija.</strong></p>
				<p><strong>Ako se objekat za koji nije doneto rešenje o ozakonjenju 
				koristi za obavljanje privredne ili druge delatnosti koja 
				iziskuje/podrazumeva boravak ili okupljanje većeg broja ljudi, a 
				naročito ako se koristi za ugostiteljske delatnosti ili 
				upotrebljava kao ugostiteljski objekat, nadležni organ doneće 
				rešenje o zabrani korišćenja tog objekta, ako u roku od pet godina 
				od dana stupanja na snagu ovog zakona nadležni organ ne izda 
				rešenje o ozakonjenju za predmetni objekat. Zabrana traje do rušenja 
				tog objekta.</strong></p>
				<p class="auto-style1"><strong>Član 27.</strong></p>
				<p><strong>Evidencija objekata koji nisu upisani u katastar 
				nepokretnosti uspostaviće se do 1. januara 2019. godine, i biće 
				dostupna na digitalnoj platformi nacionalne infrastrukture 
				geoprostornih podataka. </strong></p>
				<p class="auto-style1"><strong>Član 28.</strong></p>
				<p><strong>Nadležni organ za ozakonjenje je dužan da za sve 
				objekte koji su u postupku ozakonjenja po službenoj dužnosti 
				dostavi organu nadležnom za poslove državnog premera i katastra 
				potvrdu da je objekat u postupku ozakonjenja, u cilju upisa zabrane 
				otuđenja za te objekte u vidu zabeležbe, u roku od šest meseci od 
				dana stupanja na snagu ovog zakona.</strong></p>
				<p class="auto-style1"><strong>Član 29.</strong></p>
				<p><strong>Danom stupanja na snagu ovog zakona prestaje da važi 
				Pravilnik o sadržaju evidencije o izdatim rešenjima o ozakonjenju 
				(„Službeni glasnik RS”, broj 54/16).</strong></p>
				<p class="auto-style1"><strong>Član 30.</strong></p>
				<p><strong>Propisi za sprovođenje ovog zakona biće doneti u roku 
				od 60 dana od dana stupanja na snagu ovog zakona. </strong></p>
				<p class="auto-style1"><strong>Član 31.</strong></p>
				<p><strong>Ovaj zakon stupa na snagu osmog dana od dana 
				objavljivanja u „Službenom glasniku Republike Srbije”.</strong></p>
				<p>&nbsp;</p>
	</div>

