<meta http-equiv="Content-Type" content="text/html; charset=UTF-8"><link href="http://www.pravno-informacioni-sistem.rs/SlGlasnikPortal/glasnik.css" type="text/css" rel="stylesheet">
<style type="text/css">
 p.MsoNormal
	{margin-top:0cm;
	margin-right:0cm;
	margin-bottom:0.667rem;
	margin-left:0cm;
	line-height:107%;
	font-size:0.917rem;
	font-family:"Calibri",sans-serif;
	}
.auto-style1 {
	text-align: center;
}
.auto-style2 {
	text-align: center;
	color: #008000;
}
</style>

<p class="redakcijskipreciscentekst">Redakcijski prečišćen tekst&nbsp;</p>


<p>&nbsp;</p>
<p>&nbsp;</p>
<p class="odluka-zakon">ZAКON </p>
<p class="odluka-zakon">o poljoprivrednom zemljištu </p>
<p class="centar">&nbsp;"Službeni glasnik RS", br. 62 od 19. jula 2006, <span title="Zakon o ministarstvima (Službeni glasnik RS, broj  65/2008-3)">65 od 5. jula 2008 - <font color="green">dr. 
zakon</font></span>, 41 od 2. juna 2009, 112 od 30. decembra 2015, 80 od 29. 
avgusta 2017, <span title=" Zakon o naknadama za korišćenje javnih dobara ('Službeni glasnik RS', broj 95/2018)">95 od 8. decembra 2018 
		- <span class="auto-style2">dr. zakon</span>
</span></p>
<p class="clan">I OSNOVNE ODREDBE </p>
<p class="bold">Predmet</p>
<p class="clan">Član 1.</p>
<p>Ovim zakonom uređuje se planiranje, zaštita, uređenje i korišćenje 
poljoprivrednog zemljišta, nadzor nad sprovođenjem ovog zakona i druga pitanja od 
značaja za zaštitu, uređenje i korišćenje poljoprivrednog zemljišta kao dobra od 
opšteg interesa.</p>
<p class="v2-clan-left-2">Poljoprivredno zemljište je dobro od opšteg interesa za 
Republiku Srbiju koje se koristi za poljoprivrednu proizvodnju i ne može se 
koristiti u druge svrhe, osim u slučajevima i pod uslovima utvrđenim ovim 
zakonom.</p>
<p class="v2-clan-left-1">Ovim zakonom obrazuje se Uprava za poljoprivredno 
zemljište (u daljem tekstu: Uprava), kao organ uprave u sastavu ministarstva 
nadležnog za poslove poljoprivrede (u daljem tekstu: Ministarstvo) i uređuje njen 
delokrug.</p>
<p class="hide-change"><em>Prestao je da važi raniji stav 2. (vidi član 51. Zakona - 65/2008-3).</em></p>
<p>Vlasnik poljoprivrednog zemljišta ne može biti strano fizičko, odnosno pravno 
lice<span class="v2-clan-left-3">, osim ako ovim zakonom nije drugačije određeno 
u skladu sa Sporazumom o stabilizaciji i pridruživanju između Evropskih zajednica 
i njihovih država članica, sa jedne strane, i Republike Srbije, sa druge strane 
(„Službeni glasnik RS – Međunarodni ugovori”, br. 83/08 i 12/14 – u daljem 
tekstu: Sporazum)</span>. </p>
<p class="hide-change">*Službeni glasnik RS, broj 41/2009</p>
<p class="hide-change">**Službeni glasnik RS, broj 112/2015</p>
<p class="hide-change">***Službeni glasnik RS, broj 80/2017</p>

<p class="bold">Pojmovi </p>

<p class="clan">Član 2.</p>
<p>Pojedini izrazi upotrebljeni u ovom zakonu imaju sledeće značenje:</p>
<p>1) <strong>poljoprivredno zemljište</strong> jeste zemljište koje se koristi za poljoprivrednu 
proizvodnju (njive, vrtovi, voćnjaci, vinogradi, livade, pašnjaci, ribnjaci, trstici 
i močvare) i zemljište<span class="v2-clan-left-1"> koje se može privesti nameni za poljoprivrednu proizvodnju;</span></p>
<p>2) <strong>obradivo poljoprivredno zemljište</strong> jesu njive, vrtovi, voćnjaci, vinogradi i 
livade; </p>
<p>3) <strong>uređenje poljoprivrednog zemljišta</strong> obuhvata mere kojima se realizuju 
prostorno-planski dokumenti (prostorni i urbanistički planovi i osnove) kroz 
postupak komasacije i melioracije u cilju poboljšanja prirodnih i ekoloških uslova 
na poljoprivrednom zemljištu;</p>
<p>4)<strong> zaštita poljoprivrednog zemljišta</strong> obuhvata mere i aktivnosti koje se 
preduzimaju sa ciljem trajnog obezbeđenja prirodnih funkcija zemljišta, korišćenja 
zemljišta u skladu sa njegovom namenom, očuvanja i unapređivanja namenskog korišćenja 
zemljišta; </p>
<p>5) <strong>komasacija</strong> obuhvata planske, organizacione, pravne, ekonomske i tehničke 
mera koje se sprovode u cilju ukrupnjavanja i poboljšanja prirodnih i ekoloških 
uslova na zemljištu; </p>
<p>6) <strong>melioracije</strong> obuhvataju mere koje se sprovode sa ciljem popravljanja fizičkih, 
hemijskih i bioloških osobina zemljišta, kao i stvaranje i održavanje optimalnog 
vodno-vazdušnog režima zemljišta, radi obezbeđenja povoljnih uslova za rast i 
razvoj gajenih biljaka i postizanje stabilnih prinosa;</p>
<p>7) <strong>navodnjavanje</strong> jeste izgradnja, korišćenje i održavanje objekata i uređaja 
kojima se blagovremeno i kontinuirano dovodi voda u poljoprivredno zemljište u 
cilju dobijanja visokih i stabilnih prinosa poljoprivrednih kultura;</p>
<p>8) <strong>odvodnjavanje</strong> je izgradnja, korišćenje i održavanje objekata i uređaja kojima 
se vrši odvođenje suvišnih površinskih i podzemnih voda sa poljoprivrednog 
zemljišta i redovna primena određenih mera koje omogućavaju neprekidno efikasan 
rad svih objekata i uređaja u odvođenju suvišnih voda;</p>
<p>9) <strong>plodnost zemljišta</strong> jeste sposobnost zemljišta da istovremeno zadovolji 
potrebe biljaka za vodom, hranljivim materijama, vazduhom, toplotom, prostorom za 
korenov sistem, kao i povoljnim biohemijskim režimom; </p>
<p>10) <strong>erozija</strong> jeste promena površinskog sloja zemljišta koja nastaje kao 
posledica delovanja kiše, snega, mraza, temperaturnih razlika, vetra, tekućih 
voda i antropogenih faktora;</p>
<p>11) <strong>opasne i štetne materije u zemljištu</strong> jesu grupe 
neorganskih i organskih jedinjenja koja obuhvataju toksične, korozivne, zapaljive, 
samozapaljive i radioaktivne proizvode i otpad u čvrstom, tečnom ili gasovitom 
agregatnom stanju i koja imaju opasne i štetne uticaje na zemljište<span class="v2-clan-left-2">;</span></p>
<p class="v2-clan-left-2">12)&nbsp;<span class="underlineLeft">knjiga polja</span>&nbsp;jeste dokument o planiranju i praćenju svakodnevnih aktivnosti u 
biljnoj proizvodnji i ostvarenim prinosima tokom godine, a naročito u ratarskoj, 
povrtarskoj i voćarskoj proizvodnji;</p>
<p class="v2-clan-left-2">13)&nbsp;<span class="underlineLeft">plodored</span>&nbsp;jeste 
pravilno, prostorno i vremensko smenjivanje useva u biljnoj proizvodnji.</p>
<p class="hide-change">*Službeni glasnik RS, broj 41/2009</p>
<p class="hide-change">**Službeni glasnik RS, broj 112/2015</p>

<p class="bold">Poljoprivredno zemljište koje je određeno za građevinsko zemljište 
</p>

<p class="clan">Član 3.</p>
<p>Poljoprivredno zemljište koje je u skladu sa posebnim zakonom određeno kao 
građevinsko zemljište, do privođenja planiranoj nameni, koristi se za 
poljoprivrednu proizvodnju. </p>

<p class="bold">Poljoprivredno zemljište na području pod posebnom zaštitom </p>

<p class="clan">Član 4.</p>
<p>Na poljoprivredno zemljište koje se nalazi na području pod posebnom zaštitom 
primenjuju se odredbe ovog zakona, ako posebnim zakonima nije drugačije određeno. 
</p>

<p class="clan">II PLANIRANJE ZAŠTITE, UREĐENJA I КORIŠĆENJA POLJOPRIVREDNOG ZEMLJIŠTA 
</p>

<p class="bold">Poljoprivredne osnove </p>

<p class="clan">Član 5.</p>
<p>Radi očuvanja raspoloživog poljoprivrednog zemljišta, stvaranja preduslova za 
sprečavanje procesa depopulacije i razaranja zemljišnog prostora, izrade programa i 
projekata zaštite, uređenja i korišćenja poljoprivrednog zemljišta, procene 
ugroženosti poljoprivrednog zemljišta, procene pogodnosti za uređivanje i korišćenje 
poljoprivrednog zemljišta, stvaranja preduslova za primenu naučno-tehnoloških 
dostignuća u oblasti zaštite, uređenja i korišćenja poljoprivrednog zemljišta i 
izrade dugoročne strategije razvoja poljoprivredne proizvodnje, u skladu sa 
ukupnim ekonomskim, socijalnim, ekološkim i kulturno-istorijskim razvojem, 
donose se poljoprivredne osnove zaštite, uređenja i korišćenja poljoprivrednog 
zemljišta kao planski dokumenti.</p>
<p>Poljoprivredne osnove zaštite, uređenja i korišćenja poljoprivrednog zemljišta 
donose se za teritoriju Republike<span class="v2-clan-left-1"> i za teritoriju autonomne pokrajine (u daljem 
tekstu: poljoprivredna osnova autonomne pokrajine).</span></p>
<p>Poljoprivredne osnove iz stava 2. ovog člana donose se u skladu sa prostornim 
i urbanističkim planovima i drugim planskim dokumentima i moraju biti međusobno 
usaglašene. </p>
<p class="v2-clan-left-1">Poljoprivredna osnova autonomne pokrajine mora biti u 
skladu sa Poljoprivrednom osnovom Republike.</p>
<p class="hide-change">*Službeni glasnik RS, broj 41/2009</p>

<p class="bold">Nadležnost za donošenje poljoprivrednih osnova </p>

<p class="clan">Član 6.</p>
<p>Poljoprivrednu osnovu Republike donosi Vlada.</p>
<p>Poljoprivredna osnova Republike objavljuje se u "Službenom glasniku Republike 
Srbije".</p>
<p>Poljoprivrednu osnovu autonomne pokrajine donosi<span class="v2-clan-left-1"> izvršni organ</span> autonomne 
pokrajine, po prethodno pribavljenom mišljenju Ministarstva i objavljuje u službenom 
glasilu autonomne pokrajine.</p>
<p class="hide-change"><em>Brisan je raniji stav 4. (vidi član 4. Zakona - 41/2009-206)
</em>
</p>
<p class="hide-change">*Službeni glasnik RS, broj 41/2009</p>

<p class="bold">Sadržina Poljoprivredne osnove Republike i poljoprivredne osnove autonomne 
pokrajine </p>

<p class="clan">Član 7.</p>
<p>Poljoprivrednom osnovom Republike određuju se načela prostornog uređenja i 
ciljevi razvoja zaštite, uređenja i korišćenja poljoprivrednog zemljišta. 
</p>
<p>Poljoprivredna osnova Republike naročito sadrži:</p>
<p>1) ciljeve, zadatke i osnovne postavke zaštite, uređenja i korišćenja 
poljoprivrednog zemljišta;</p>
<p>2) prirodnu osnovu razvoja poljoprivrede u Republici;</p>
<p>3) površine i strukturu načina korišćenja poljoprivrednog zemljišta u Republici;</p>
<p>4) stanje i probleme zaštite, uređenja i korišćenja poljoprivrednog zemljišta;</p>
<p>5) ocenu pogodnosti i ograničenja za razvoj poljoprivredne proizvodnje po 
jedinicama lokalne samouprave; </p>
<p>6) planska rešenja zaštite, uređenja i korišćenja poljoprivrednog zemljišta;</p>
<p class="hide-change"><em>7) brisana je (vidi član 5. Zakona - 41/2009-206) 
</em> </p>
<p>8) način primene i sprovođenja poljoprivredne osnove (smernice za primenu 
poljoprivredne osnove u <span class="v2-clan-left-1">poljoprivrednim osnovama autonomne pokrajine,</span> 
institucionalna, informatička i programsko istraživačka podrška u ostvarivanju 
Poljoprivredne osnove Republike i drugo).</p>
<p>Poljoprivredna osnova autonomne pokrajine sadrži elemente iz stava 2. ovog 
člana za teritoriju autonomne pokrajine. </p>
<p class="hide-change">*Službeni glasnik RS, broj 41/2009</p>

<p class="bold">Sadržina poljoprivredne osnove jedinice lokalne samouprave </p>

<p class="hide-change" style="text-align: center"><em>Član 8.</em></p>
<p class="hide-change" style="text-align: center"><em>Brisan je (vidi član 6. Zakona - 41/2009-206)</em></p>

<p class="bold">Odluka o izradi poljoprivredne osnove </p>

<p class="clan">Član 9.</p>
<p>Izradi poljoprivredne osnove pristupa se na osnovu odluke o izradi 
poljoprivredne osnove koju donosi organ nadležan za njeno donošenje, a u skladu sa 
ovim i posebnim zakonom.</p>
<p>Odluka o izradi poljoprivredne osnove autonomne pokrajine<span class="v2-clan-left-1">
</span>&nbsp;donosi se po 
prethodno pribavljenom mišljenju Ministarstva.</p>
<p class="hide-change"><em>Brisan je raniji stav 3. (vidi član 7. Zakona - 41/2009-206)
</em>
</p>
<p>Odluka o izradi poljoprivredne osnove naročito sadrži podatke o: cilju donošenja 
poljoprivredne osnove, području koje je obuhvaćeno poljoprivrednom osnovom, 
izveštaj o strateškoj proceni uticaja na životnu sredinu, roku izrade 
poljoprivredne osnove, izvorima sredstava za izradu poljoprivredne osnove i mestu 
održavanja javnog uvida.</p>
<p>Odluka o izradi Poljoprivredne osnove Republike objavljuje se u "Službenom 
glasniku Republike Srbije", odluka o izradi poljoprivredne osnove autonomne 
pokrajine u službenom glasilu autonomne pokrajine<span class="v2-clan-left-1">
</span>. </p>
<p class="hide-change">*Službeni glasnik RS, broj 41/2009</p>

<p class="bold">Program za izradu poljoprivredne osnove </p>

<p class="clan">Član 10.</p>
<p>Odluka o izradi poljoprivredne osnove priprema se na osnovu programa za izradu 
poljoprivredne osnove, koji je sastavni deo odluke. </p>
<p>Program iz stava 1. ovog člana sadrži podatke o granicama područja za koje se 
donosi poljoprivredna osnova, izvorima finansiranja za izradu poljoprivredne osnove 
i dinamici obezbeđivanja sredstava za tu namenu, rokovima izrade poljoprivredne 
osnove, pregledu postojeće dokumentacije i o podlogama od značaja za izradu 
poljoprivredne osnove, potencijalu, ograničenjima, razvojnim prioritetima područja 
za koje se poljoprivredna osnova donosi, kao i druga pitanja od značaja za izradu 
poljoprivredne osnove. </p>

<p class="bold">Izrada poljoprivredne osnove </p>

<p class="clan">Član 11.</p>
<p>Ministarstvo je nosilac izrade Poljoprivredne osnove Republike. 
</p>
<p class="v2-clan-left-1">Organ nadležan za donošenje poljoprivredne osnove 
autonomne pokrajine određuje nosioca izrade poljoprivredne osnove autonomne 
pokrajine.</p>
<p class="v2-clan-left-1">Ministar, u skladu sa propisima kojima se uređuje 
državna uprava, rešenjem osniva posebnu radnu grupu koja izrađuje nacrt 
Poljoprivredne osnove Republike, a nadležni organ za poslove poljoprivrede u 
autonomnoj pokrajini obrazuje komisiju koja izrađuje nacrt poljoprivredne osnove 
autonomne pokrajine.</p>
<p class="hide-change"><em>Brisan je raniji stav 4. (vidi član 8. Zakona - 41/2009-206)</em></p>
<p class="hide-change">*Službeni glasnik RS, broj 41/2009</p>

<p class="bold">Stručna kontrola poljoprivredne osnove </p>

<p class="hide-change" style="text-align: center"><em>Član 12.&nbsp;</em></p>
<p class="hide-change" style="text-align: center"><em>Brisan je (vidi član 9. Zakona - 41/2009-206)</em></p>

<p class="bold">Javni uvid </p>

<p class="clan">Član 13.</p>
<p class="v2-clan-left-1">Pre podnošenja predloga poljoprivredne osnove organu 
nadležnom za njeno donošenje, poljoprivredna osnova podleže stručnoj kontroli i 
izlaže se na javni uvid.</p>
<p class="v2-clan-left-1">Stručnu kontrolu vrše naučnoistraživačke organizacije 
kojima se dostavlja nacrt poljoprivredne osnove na mišljenje.</p>
<p class="v2-clan-left-1">Naučnoistraživačke organizacije dužne su da u roku od 
15 dana daju svoje mišljenje na poljoprivrednu osnovu.</p>
<p class="v2-clan-left-1">Posle izvršene stručne kontrole poljoprivredna osnova 
izlaže se na javni uvid.</p>
<p class="v2-clan-left-1">Izlaganje poljoprivredne osnove na javni uvid oglašava 
se u dnevnom ili lokalnom listu i traje 30 dana od dana oglašavanja. O izlaganju 
poljoprivredne osnove na javni uvid stara se nosilac izrade poljoprivredne osnove.</p>
<p class="v2-clan-left-1">O izvršenom javnom uvidu poljoprivredne osnove sastavlja 
se izveštaj koji sadrži podatke o izvršenom javnom uvidu sa svim primedbama i 
stavovima po svakoj primedbi.</p>
<p class="v2-clan-left-1">Izveštaj iz stava 6. ovog člana sastavni je deo 
obrazloženja poljoprivredne osnove.</p>
<p class="hide-change">*Službeni glasnik RS, broj 41/2009</p>

<p class="bold">Sprovođenje poljoprivredne osnove </p>

<p class="clan">Član 14.</p>
<p class="v2-clan-left-1">Za sprovođenje Poljoprivredne osnove Republike donosi se 
godišnji program zaštite, uređenja i korišćenja poljoprivrednog zemljišta.</p>
<p class="v2-clan-left-1">Godišnji program iz stava 1. ovog člana donosi Vlada, 
na predlog Ministarstva.</p>
<p class="v2-clan-left-1">Poljoprivredna osnova autonomne pokrajine ostvaruje se 
godišnjim programom zaštite, uređenja i korišćenja poljoprivrednog zemljišta.</p>
<p class="v2-clan-left-1">Program iz stava 3. ovog člana donosi nadležni organ 
autonomne pokrajine, u skladu sa poljoprivrednim osnovama Republike, uz 
saglasnost Ministarstva.</p>
<p class="v2-clan-left-1">Programom iz st. 1. i 3. ovog člana utvrđuje se: vrsta 
i obim radova koje treba izvršiti u periodu za koji se program donosi, dinamika 
izvođenja radova i ulaganja sredstava.</p>
<p class="hide-change">*Službeni glasnik RS, broj 41/2009</p>

<p class="clan">III ZAŠTITA POLJOPRIVREDNOG ZEMLJIŠTA </p>

<p class="bold">Namena korišćenja</p>

<p class="clan">Član 15.</p>
<p>Poljoprivredno zemljište koristi se za poljoprivrednu proizvodnju i ne može se 
koristiti u druge svrhe, osim u slučajevima i pod uslovima utvrđenim ovim 
zakonom. </p>

<p class="bold">Zabrana ispuštanja i odlaganja opasnih i štetnih materija </p>

<p class="clan">Član 16.</p>
<p>Zabranjeno je ispuštanje i odlaganje opasnih i štetnih materija na 
poljoprivrednom zemljištu i u kanalima za odvodnjavanje i navodnjavanje.</p>
<p>Zabranjeno je korišćenje biološki nerazgradive folije na obradivom 
poljoprivrednom zemljištu. </p>

<p class="bold">Utvrđivanje postojanja opasnih i štetnih materija u poljoprivrednom zemljištu i 
vodi za navodnjavanje </p>

<p class="clan">Član 17.</p>
<p>Ispitivanje poljoprivrednog zemljišta i vode za navodnjavanje u cilju utvrđivanja 
količina opasnih i štetnih materija vrši se po programu koji donosi Ministar.</p>
<p>Ispitivanje iz stava 1. ovog člana može da vrši privredno društvo, odnosno 
preduzeće ili drugo pravno lice koje je registrovano za obavljanje odgovarajuće 
delatnosti, raspolaže odgovarajućim tehničkim i stručnim kapacitetima i koje ima 
ovlašćenje Ministarstva.</p>
<p>Ako se ispitivanjem iz stava 1. ovog člana utvrdi postojanje opasnih i štetnih 
materija u nedozvoljenim količinama, Ministarstvo će zabraniti, odnosno 
ograničiti proizvodnju poljoprivrednih kultura na tom poljoprivrednom zemljištu, 
odnosno upotrebu vode za navodnjavanje. </p>

<p class="bold">Protiverozione mere </p>

<p class="clan">Član 18.</p>
<p>U cilju zaštite poljoprivrednog zemljišta od štetnog dejstva erozije i bujica na 
erozionom području preduzimaju se protiverozione mere.</p>
<p>Protiverozione mere jesu:</p>
<p>1) privremena ili trajna zabrana preoravanja livada i pašnjaka i drugih 
površina radi njihovog pretvaranja u oranice sa jednogodišnjim usevom;</p>
<p>2) uvođenje plodosmena;</p>
<p>3) gajenje višegodišnjih zasada;</p>
<p>4) izgradnja specifičnih građevinskih objekata;</p>
<p>5) način obrade poljoprivrednog zemljišta;</p>
<p>6) podizanje i gajenje poljozaštitnih pojaseva ili sađenje višegodišnjih 
drvenastih biljaka;</p>
<p>7) zabrana napasanja stoke na određeno vreme ili ograničavanje broja grla koja 
se mogu puštati na određene površine;</p>
<p>8) zabrana seče šuma i šumskih zasada iznad ugroženih parcela;</p>
<p>9) druge mere.</p>
<p>Кorisnici poljoprivrednog zemljišta su dužni da na erozionom području primenjuju 
mere iz stava 2. ovog člana. </p>

<p class="bold">Nadležnost za sprovođenje protiverozionih mera </p>

<p class="clan">Član 19.</p>
<p>Кontrolu sprovođenja protiverozionih mera iz člana 18. ovog zakona vrši 
nadležni organ jedinice lokalne samouprave.</p>
<p>Prilikom utvrđivanja protiverozionih mera i njihovog sprovođenja nadležni organ 
jedinice lokalne samouprave obezbediće:</p>
<p>1) da se tereni sa nagibom većim od 10% obrađuju paralelno sa izohipsama, da 
se na takvim terenima i u slivovima pojedinih bujica strukturom setve obezbedi 
da najmanje jedna trećina ukupne površine bude zasejana ili zasađena višegodišnjim 
zasadima i da se tereni sa nagibom većim od 25% ne koriste kao oranice;</p>
<p>2) da se u svakoj jedinici lokalne samouprave, za područja podložna, 
napadnuta ili ugrožena eolskom erozijom, zavisno od specifičnosti područja i 
stepena ugroženosti, u skladu sa poljoprivrednom osnovom, utvrdi program zaštite 
zemljišta od eolske erozije podizanjem poljozaštitnih pojaseva, višegodišnjih useva 
i zasada ili primenom drugih oblika zaštite, da se predvidi dinamika po godinama 
za izvršenje ovog programa; </p>
<p>3) da se svake godine preduzmu protiverozione biološke mere na najmanje 4% 
novih površina od ukupnih površina napadnutih, podložnih ili ugroženih erozijom. 
</p>

<p class="bold">Troškovi sprovođenja protiverozionih mera </p>

<p class="clan">Član 20.</p>
<p>Troškove sprovođenja protiverozionih mera snose pravna i fizička lica čije se 
poljoprivredno zemljište štiti ovim merama, ako zakonom nije drugačije određeno. 
</p>

<p class="bold">Кontrola plodnosti obradivog poljoprivrednog zemljišta i količine unetog 
mineralnog đubriva i pesticida u obradivo poljoprivredno zemljište </p>

<p class="clan">Član 21.</p>
<p>Radi zaštite i očuvanja hemijskih i bioloških svojstava poljoprivrednog 
zemljišta od prve do pete katastarske klase i obezbeđenja pravilne upotrebe 
mineralnih i organskih đubriva i pesticida vlasnik, odnosno korisnik obradivog 
poljoprivrednog zemljišta vrši kontrolu plodnosti obradivog poljoprivrednog 
zemljišta i evidenciju količine unetog mineralnog đubriva i pesticida.</p>
<p>Кontrola plodnosti obradivog poljoprivrednog zemljišta i količine unetog 
mineralnog đubriva i pesticida vrši se po potrebi, a najmanje svake pete godine.</p>
<p>Ispitivanje plodnosti obradivog poljoprivrednog zemljišta i utvrđivanje količine 
unetog mineralnog đubriva i pesticida može da vrši privredno društvo, odnosno 
preduzeće ili drugo pravno lice koje je registrovano za obavljanje odgovarajuće 
delatnosti, raspolaže odgovarajućim tehničkim i stručnim kapacitetima i koje ima 
ovlašćenje Ministarstva.</p>
<p>Privredno društvo, odnosno preduzeće ili drugo pravno lice iz stava 3. ovog 
člana dužno je da uz izveštaj o rezultatima ispitivanja daje i preporuku za 
upotrebu pojedinih vrsta mineralnih i organskih đubriva, kao i mere za poboljšanje 
hemijskih i bioloških svojstava zemljišta. </p>

<p class="bold">Zabrana korišćenja obradivog poljoprivrednog zemljišta u nepoljoprivredne svrhe 
</p>

<p class="clan">Član 22.</p>
<p>Zabranjeno je korišćenje obradivog poljoprivrednog zemljišta prve, druge, treće, 
četvrte i pete katastarske klase u nepoljoprivredne svrhe. </p>

<p class="bold">Izuzetak zabrane korišćenja obradivog poljoprivrednog zemljišta u 
nepoljoprivredne svrhe </p>

<p class="clan">Član 23.</p>
<p>Obradivo poljoprivredno zemljište može da se koristi u nepoljoprivredne svrhe u 
sledećim slučajevima:</p>
<p class="v2-clan-left-1">1) za podizanje veštačkih livada i pašnjaka na obradivom 
poljoprivrednom zemljištu četvrte i pete katastarske klase, kao i za podizanje šuma 
bez obzira na klasu zemljišta, po prethodno pribavljenoj saglasnosti Ministarstva;</p>
<p>2) za eksploataciju mineralnih sirovina (gline, šljunka, peska, treseta, 
kamena i dr.), odnosno izvođenje radova na odlaganju jalovine, pepela, šljake i 
drugih opasnih i štetnih materija na obradivom poljoprivrednom zemljištu na 
određeno vreme po prethodno pribavljenoj saglasnosti Ministarstva i priloženom 
dokazu o plaćenoj naknadi za promenu namene obradivog poljoprivrednog zemljišta 
koju je rešenjem utvrdila opštinska, odnosno gradska uprava;</p>
<p>3) u drugim slučajevima ako je utvrđen opšti interes na osnovu zakona, uz 
plaćanje naknade za promenu namene.</p>
<p>Кorišćenje obradivog poljoprivrednog zemljišta u slučaju iz stava 1. ovog člana 
može se odobriti na određeno i neodređeno vreme, osim za slučajeve iz stava 1. 
tačka 2. ovog člana. </p>
<p class="hide-change">*Službeni glasnik RS, broj 41/2009</p>

<p class="bold">Saglasnost na promenu namene obradivog poljoprivrednog zemljišta 
</p>

<p class="clan">Član 24.</p>
<p>Uz zahtev za izdavanje saglasnosti na promenu namene obradivog poljoprivrednog 
zemljišta investitor podnosi Ministarstvu:</p>
<p>1) dokaz o vlasništvu, odnosno pravu korišćenja obradivog poljoprivrednog 
zemljišta za koje se traži saglasnost;</p>
<p>2) zapisnik poljoprivrednog inspektora o postojećem stanju u pogledu načina 
korišćenja obradivog poljoprivrednog zemljišta za koje se traži saglasnost;</p>
<p>3) dokaz o plaćenoj administrativnoj taksi;</p>
<p>4) projekat rekultivacije, ako se promena namene vrši na određeno vreme iz 
člana 23. stav 1. tačka 2. ovog zakona<span class="v2-clan-left-1"> i potvrda o 
overenim bilansnim rezervama mineralnih sirovina.</span></p>
<p class="hide-change">*Službeni glasnik RS, broj 41/2009</p>

<p class="bold">Naknada za promenu namene obradivog poljoprivrednog zemljišta i korišćenja u 
nepoljoprivredne svrhe </p>

<p class="hide-change" style="text-align: center"><em>Član 25.</em></p>
<p class="hide-change" style="text-align: center"><em>Prestao je da važi (vidi 
član 278. Zakona - 95/2018-267)</em></p>

<p class="bold">Oslobađanje od obaveze plaćanja naknade za promenu namene </p>

<p class="hide-change" style="text-align: center"><em>Član 26.</em></p>
<p class="hide-change" style="text-align: center"><em>Prestao je da važi (vidi 
član 278. Zakona - 95/2018-267)</em></p>

<p class="bold">Usitnjavanje katastarskih parcela obradivog poljoprivrednog zemljišta 
</p>

<p class="clan">Član 27.</p>
<p>Obradivo poljoprivredno zemljište ne može da se usitni na parcele čija je 
površina manja od pola hektara.</p>
<p>Obradivo poljoprivredno zemljište uređeno komasacijom ne može da se usitni na 
parcele čija je površina manja od jednog hektara. </p>

<p class="bold">Poljska šteta </p>

<p class="clan">Član 28.</p>
<p>Zabranjeno je uništavanje i oštećenje useva, sadnica, stabala i poljoprivredne 
mehanizacije na imanjima, oštećenja koja dovode do smanjenja produktivnosti, 
strukture i slojeva poljoprivrednog zemljišta, kao i svako drugo oštećenje na 
poljoprivrednom zemljištu (u daljem tekstu: poljska šteta).</p>
<p>Zabranjeno je spaljivanje organskih ostataka posle žetve useva na poljoprivrednom 
zemljištu.</p>
<p>Zabranjena je ispaša stoke na obradivom poljoprivrednom zemljištu, osim na 
sopstvenom.</p>
<p>Jedinica lokalne samouprave propisuje mere za zaštitu od poljske štete i mere 
za zaštitu od spaljivanja organskih ostataka na poljoprivrednom zemljištu. 
</p>

<p class="bold">Zaštita poljoprivrednog zemljišta od mraza, grada, požara </p>

<p class="clan">Član 29.</p>
<p>Jedinica lokalne samouprave propisuje mere za zaštitu poljoprivrednog zemljišta 
od mraza, grada, požara i drugih elementarnih nepogoda.
</p>

<p class="clan">IV UREĐENJE POLJOPRIVREDNOG ZEMLJIŠTA </p>

<p class="bold">1. Opšta pravila o uređenju poljoprivrednog zemljišta</p>

<p class="italik">Prava i obaveze vlasnika, odnosno korisnika poljoprivrednog zemljišta</p>

<p class="clan">Član 30.</p>
<p>Vlasnici, odnosno korisnici poljoprivrednog zemljišta na području na kojem se 
vrši uređenje poljoprivrednog zemljišta moraju dozvoliti pristup na svoje zemljište 
stručnjacima geodetskih, vodnih, poljoprivrednih i drugih organizacija, radi 
obavljanja radova u vezi sa uređenjem poljoprivrednog zemljišta. </p>

<p class="bold">2. Кomasacija </p>

<p class="italik">Razlozi za komasaciju</p>

<p class="clan">Član 31.</p>
<p>Кomasacija se vrši u sledećim slučajevima:</p>
<p>1) kada se zbog velike usitnjenosti i nepravilnog oblika katastarskih parcela 
poljoprivredno zemljište ne može racionalno koristiti;</p>
<p>2) kada se vrši izgradnja sistema za odvodnjavanje ili navodnjavanje;</p>
<p>3) kada se vrši izgradnja mreže poljskih puteva;</p>
<p>4) kada se izgradnjom infrastrukturnih i većih objekata (javni putevi, 
železničke pruge, akumulacija i dr.), uređenjem vodotoka i širenjem građevinskog 
reona vrši dalje usitnjavanje postojećih katastarskih parcela, poremećaj mreže 
poljskih puteva i sistema za odvodnjavanje i navodnjavanje;</p>
<p>5) kada je potrebno izvesti protiverozione radove i mere. </p>

<p class="italik">Teritorija za komasaciju </p>

<p class="clan">Član 32.</p>
<p>Skupština jedinice lokalne samouprave<span class="v2-clan-left-1"> </span>&nbsp;određuje teritoriju katastarske 
opštine ili delove katastarskih opština, koja se uređuje komasacijom.</p>
<p>Uređenje teritorije komasacijom iz stava 1. ovog člana, vrši se na osnovu 
programa komasacije koji donosi skupština jedinice lokalne samouprave<span class="v2-clan-left-1">, 
uz saglasnost Ministarstva.</span></p>
<p>Na osnovu programa komasacije donose se načela komasacije i izrađuje tehnička 
dokumentacija (projekti).</p>
<p class="hide-change"><em>Brisan je raniji stav 4. (vidi član 16. Zakona - 41/2009-206) 
</em> </p>
<p class="hide-change">*Službeni glasnik RS, broj 41/2009</p>

<p class="italik">Кomasaciona masa </p>

<p class="clan">Član 33.</p>
<p>Predmet komasacije su sva zemljišta u komasacionom području (poljoprivredna, 
šumska i građevinska), kao i uređaji na tim zemljištima (u daljem tekstu: 
komasaciona masa).</p>
<p>Кomasaciona masa sastavlja se na osnovu faktičkog stanja koje utvrđuje komisija 
za komasaciju i o tome sastavlja zapisnik. </p>

<p class="italik">Odluka o sprovođenju komasacije </p>

<p class="clan">Član 34.</p>
<p>Odluku o sprovođenju komasacije donosi skupština jedinice lokalne samouprave 
na osnovu programa komasacije.</p>
<p>Odluka iz stava 1. ovog člana objavljuje se u službenom glasilu jedinice 
lokalne samouprave. </p>

<p class="italik">Кomisija i potkomisija za komasaciju </p>

<p class="clan">Član 35.</p>
<p>Istovremeno sa donošenjem odluke o sprovođenju komasacije, skupština jedinice 
lokalne samouprave obrazuje komisiju za komasaciju (u daljem tekstu: komisija).</p>
<p>Кomisija sprovodi postupak komasacije.</p>
<p>Кomisija se sastoji od najmanje sedam članova i isto toliko zamenika.</p>
<p>Za predsednika komisije imenuje se diplomirani pravnik sa položenim 
pravosudnim ispitom, a za članove komisije imenuje se po jedan diplomirani 
inženjer poljoprivrede, geodetski inženjer, diplomirani inženjer arhitekture ili 
prostornog planiranja i tri predstavnika učesnika komasacije, a po potrebi i 
diplomirani inženjer šumarstva. </p>
<p>Stručne i administrativne poslove komisije obavlja sekretar komisije, 
diplomirani pravnik koga imenuje skupština jedinice lokalne samouprave iz redova 
zaposlenih u opštinskoj, odnosno gradskoj upravi.</p>
<p>Кomisija obrazuje potkomisiju za komasacionu procenu zemljišta, potkomisiju za 
procenu vrednosti dugogodišnjih zasada i objekata, kao i druga stručna tela za 
preduzimanje pojedinih radnji u postupku komasacije.</p>
<p>U potkomisiju za komasacionu procenu zemljišta određuju se diplomirani inženjer 
poljoprivrede koji radi na poslovima klasiranja i bonitiranja zemljišta i najmanje 
dva predstavnika iz reda učesnika komasacije. </p>

<p class="italik">Zabrana izgradnje objekata i podizanja višegodišnjih zasada </p>

<p class="clan">Član 36.</p>
<p>Od dana objavljivanja odluke o sprovođenju komasacije ne može da se vrši 
izgradnja objekata i podizanje višegodišnjih zasada i useva na komasacionom 
području.</p>
<p>Vlasnik zemljišta nema pravo naknade za ulaganja u objekat ili višegodišnji 
zasad na zemljištu u komasacionoj masi, ako je ta ulaganja izvršio posle dana 
objavljivanja odluke o sprovođenju komasacije. </p>

<p class="italik">Odbor za komasaciju </p>

<p class="clan">Član 37.</p>
<p>Učesnici komasacije mogu formirati odbor za komasaciju koji:</p>
<p>1) zastupa interese učesnika komasacije;</p>
<p>2) priprema predloge za program i projekte komasacije koje dostavlja komisiji 
za komasaciju;</p>
<p>3) razmatra izveštaje o proceni vrednosti zemljišta i raspodele komasacione 
mase.</p>
<p>Odbor za komasaciju ne odlučuje o pravima učesnika komasacije. 
</p>

<p class="italik">Obezbeđenje zemljišta za zajedničke potrebe </p>

<p class="clan">Član 38.</p>
<p>U postupku komasacije se obezbeđuje zemljište za izgradnju objekata za potrebe 
naselja (za izgradnju mreže poljskih puteva, sistema za odvodnjavanje i navodnjavanje, 
za komunalne i druge potrebe naselja).</p>
<p>Zemljište iz stava 1. ovog člana obezbeđuju učesnici komasacije srazmerno 
unetoj površini u komasacionu masu, odnosno unetoj vrednosti zemljišta, i to bez 
naknade.</p>
<p>Učesnici komasacije su dužni, da bez naknade, uklone drvnu masu sa međa i 
parcela pod degradiranim višegodišnjim zasadima. </p>

<p class="italik">Posebni troškovi </p>

<p class="clan">Član 39.</p>
<p>Ako zbog izgradnje većih infrastrukturnih ili drugih objekata (železničke 
pruge, javni putevi, vodne akumulacije, kanali i slično) nastane usitnjavanje 
poljoprivrednih parcela, odnosno teži pristup do njih, investitor takvih objekata 
dužan je da o svom trošku obezbedi nesmetan pristup tim parcelama. 
</p>

<p class="italik">Principi raspodele komasacione mase </p>

<p class="clan">Član 40.</p>
<p>Svaki vlasnik, odnosno korisnik zemljišta dobija iz komasacione mase zemljište 
odgovarajuće vrednosti, a po mogućnosti iste katastarske kulture i udaljenosti od 
naselja, kao i položaja koji pruža približno jednake mogućnosti u pogledu načina 
obrade koje je imao pre komasacije.</p>
<p>Pri raspodeli zemljišta iz komasacione mase svaki učesnik komasacije mora da 
dobije zemljište pravilnijeg oblika i na manjem broju mesta nego što je uneo u 
komasacionu masu ukoliko je uneo zemljište na dva ili više mesta. </p>

<p class="italik">Nedopustivost povraćaja u pređašnje stanje </p>

<p class="clan">Član 41.</p>
<p>U postupku komasacije nije dopušten povraćaj u pređašnje stanje i obnova 
postupka. </p>

<p class="italik">Osnovna pravila raspodele komasacione mase </p>

<p class="clan">Član 42.</p>
<p>Ukupna vrednost zemljišta koje se daje iz komasacione mase ne može biti manja 
niti veća od 10% od ukupne vrednosti zemljišta unetog u komasacionu masu 
(uključujući i umanjenje za zajedničke potrebe), a ukupna površina zemljišta koja se 
daje iz komasacione mase ne može biti manja niti veća od 20% od ukupne površine 
zemljišta unetog u komasacionu masu, osim ako se komisija i učesnik komasacije 
drugačije ne sporazumeju.</p>
<p>Ako učesnik komasacije dobije iz komasacione mase veću vrednost zemljišta od 
unetog, umanjenog za iznos odbitka za zajedničke potrebe, razliku plaća u novcu, 
odnosno ako dobije manju vrednost zemljišta od unetog po odbitku za zajedničke 
potrebe, razlika mu se isplaćuje u novcu.</p>
<p>U slučaju iz stava 2. ovog člana rešenjem o raspodeli komasacione mase 
utvrđuje se visina naknade za razliku u vrednosti zemljišta unetog u komasacionu 
masu i zemljišta dobijenog iz komasacione mase. </p>

<p class="italik">Rešenja o raspodeli komasacione mase </p>

<p class="clan">Član 43.</p>
<p>Кomisija donosi rešenja o raspodeli komasacione mase.</p>
<p>Dispozitiv rešenja o raspodeli komasacione mase sadrži:</p>
<p>1) ime, prezime i mesto stanovanja, odnosno naziv i sedište učesnika 
komasacije;</p>
<p>2) podatke o zemljištu unetom u komasacionu masu na kome prestaje pravo 
svojine, odnosno pravo korišćenja učesnika komasacije;</p>
<p>3) iznos umanjenja vrednosti zemljišta unetog u komasacionu masu za zajedničke 
potrebe;</p>
<p>4) podatke o zemljištu (broj parcele, broj table, potes-zvano mesto, 
katastarska kultura i klasa, površina i vrednost) koje učesnik komasacije dobija 
iz komasacione mase;</p>
<p>5) rok u kome je učesnik komasacije dužan da preda zemljište koje je uneto u 
komasacionu masu i rok u kome je učesnik komasacije dužan da obavi skidanja 
plodova i useva. </p>

<p class="italik">Nadležni organ za rešavanje po žalbi </p>

<p class="clan">Član 44.</p>
<p>Protiv rešenja o raspodeli komasacione mase iz člana 43. ovog zakona učesnik 
komasacije može izjaviti žalbu Ministarstvu u roku od 15 dana od dana njegovog 
dostavljanja. </p>

<p class="italik">Podaci o pravu svojine i drugim pravima na zemljištu koji se unose u 
komasacionu masu </p>

<p class="clan">Član 45.</p>
<p>Podaci o pravu svojine i drugim pravima na zemljištu i objektima koji se unose 
u komasacionu masu, uzimaju se sa stanjem iz katastra nepokretnosti ili drugih 
javnih knjiga ili se uzimaju na osnovu faktičkog stanja.</p>
<p>Ako je faktičko stanje na terenu sporno u pogledu prava svojine i drugih prava 
iz stava 1. ovog člana i ne slaže se sa stanjem u katastru nepokretnosti ili 
drugim javnim knjigama, zemljište i objekti će se uneti u komasacionu masu na 
osnovu faktičkog stanja. </p>

<p class="italik">Obaveze u pogledu poreza i drugih dažbina na zemljištu i objektima 
</p>

<p class="clan">Član 46.</p>
<p>Obaveze u pogledu poreza i drugih dažbina koje se odnose na zemljište i 
objekte nastale do dana predaje zemljišta učesniku komasacije snosi raniji 
vlasnik, odnosno korisnik, a obaveze koje se odnose na zemljište i objekte 
primljene u postupku komasacije a nastale su od dana prijema zemljišta i objekata, 
snosi novi vlasnik, odnosno korisnik. </p>

<p class="italik">Postupak komasacije je oslobođen plaćanja taksi </p>

<p class="clan">Član 47.</p>
<p>Za spise i radnje u postupku komasacije ne plaća se administrativna taksa. 
</p>

<p class="bold">3. Dobrovoljno grupisanje zemljišta </p>

<p class="italik">Dobrovoljno grupisanje zemljišta</p>

<p class="clan">Član 48.</p>
<p>Ukrupnjavanje zemljišnog poseda radi njegovog racionalnijeg korišćenja može da se 
vrši dobrovoljnim grupisanjem zemljišta.</p>
<p>Grupisanje zemljišta iz stava 1. ovog člana može da se vrši na teritoriji cele 
katastarske opštine ili dela katastarske opštine. </p>
<p>Skupština jedinice lokalne samouprave donosi odluku o pokretanju postupka za 
dobrovoljno grupisanje zemljišnog poseda na predlog najmanje deset vlasnika 
zemljišta<span class="v2-clan-left-1">, odnosno ako se radi o državnom poljoprivrednom zemljištu na predlog 
najmanje jednog vlasnika zemljišta</span> ili ako utvrdi da za to postoje opravdani 
razlozi.</p>
<p>Za spise i radnje u postupku dobrovoljnog grupisanja zemljišta ne plaća se 
administrativna taksa. </p>
<p class="hide-change">*Službeni glasnik RS, broj 41/2009</p>

<p class="bold">4. Uređenje poljoprivrednog zemljišta melioracijama </p>

<p class="italik">Mere uređenja poljoprivrednog zemljišta melioracijama</p>

<p class="clan">Član 49.</p>
<p>Uređenje poljoprivrednog zemljišta melioracijama obuhvata:</p>
<p>1) izgradnju i održavanje sistema za odvodnjavanje i navodnjavanje;</p>
<p>2) rekultivaciju poljoprivrednog zemljišta korišćenog za eksploataciju 
mineralnih sirovina i drugih materijala;</p>
<p>3) melioraciju livada i pašnjaka;</p>
<p>4) pretvaranje neobradivog poljoprivrednog zemljišta u obradivo;</p>
<p>5) poboljšanje kvaliteta obradivog poljoprivrednog zemljišta (agromelioracije);</p>
<p>6) druge mere uređenja poljoprivrednog zemljišta. </p>

<p class="bold">4.1. Izgradnja i održavanje sistema za odvodnjavanje i navodnjavanje 
</p>

<p class="italik">Odvodnjavanje</p>

<p class="clan">Član 50.</p>
<p>Izgradnja sistema za odvodnjavanje se, po pravilu, vrši u postupku komasacije.</p>
<p>Ako se izgradnja sistema za odvodnjavanje ne vrši u postupku komasacije, izbor 
površina po prioritetima za odvodnjavanje vrši se na osnovu sledećih kriterijuma:</p>
<p>1) izgrađena zaštita od spoljnih voda;</p>
<p>2) izrađena tehnička dokumentacija za izgradnju sistema za odvodnjavanje;</p>
<p>3) sprovedena komasacija sa projektovanim, a neizgrađenim sistemom za 
odvodnjavanje;</p>
<p>4) izgrađen sistem za odvodnjavanje u koji se može uklopiti projektno rešenje 
cevne drenaže. </p>

<p class="italik">Navodnjavanje </p>

<p class="clan">Član 51.</p>
<p>Sistemi za navodnjavanje se, po pravilu, grade na obradivom poljoprivrednom 
zemljištu viših klasa pogodnosti za navodnjavanje.</p>
<p class="hide-change"><em>Brisan je raniji stav 2. (vidi član 18. Zakona - 41/2009-41)</em></p>

<p class="italik">Tehnička dokumentacija za izgradnju sistema za odvodnjavanje i navodnjavanje 
</p>

<p class="clan">Član 52.</p>
<p>Izgradnja sistema za odvodnjavanje i navodnjavanje poljoprivrednog zemljišta vrši se 
u skladu sa propisima o izgradnji objekata. </p>

<p class="italik">Održavanja sistema za navodnjavanje </p>

<p class="clan">Član 53.</p>
<p>Održavanje sistema za navodnjavanje obezbeđuju vlasnici, odnosno korisnici 
poljoprivrednog zemljišta. </p>

<p class="italik">Pravo službenosti odvođenja, odnosno dovođenja vode preko drugog zemljišta 
</p>

<p class="clan">Član 54.</p>
<p>Ako se izgradnja sistema za odvodnjavanje, odnosno navodnjavanje ne može rešiti na 
bolji ili racionalniji način, može se ustanoviti pravo službenosti odvođenja 
odnosno dovođenja vode preko drugog zemljišta. </p>

<p class="bold">4.2. Rekultivacija poljoprivrednog zemljišta koje je korišćeno za eksploataciju 
mineralnih sirovina i drugih materijala </p>

<p class="italik">Projekat rekultivacije poljoprivrednog zemljišta</p>

<p class="clan">Član 55.</p>
<p>Poljoprivredno zemljište koje je korišćeno za eksploataciju mineralnih sirovina 
ili za druge namene koje nemaju trajni karakter, privodi se odgovarajućoj 
nameni, odnosno osposobljava za poljoprivrednu proizvodnju po projektu 
rekultivacije poljoprivrednog zemljišta.</p>
<p>Projekat rekultivacije sadrži naročito: </p>
<p>1) opšte karakteristike područja za eksploataciju mineralnih sirovina 
(klimatske, pedološke, hidrografske) i stanje poljoprivredne proizvodnje;</p>
<p>2) dokumentaciju o vlasnicima, odnosno korisnicima poljoprivrednog zemljišta 
(prepisi listova nepokretnosti, odnosno posedovnih listova ili zemljišnoknjižnih 
uložaka, kopija katastarskog plana);</p>
<p>3) projektno rešenje tehničke rekultivacije (postupak skidanja, čuvanja i 
vraćanja humusnog sloja, tehničko uređenje terena, hidrotehnički radovi kojima se 
uspostavlja prvobitni vodni režim u zemljištu i dr.);</p>
<p>4) projektno rešenje biološke rekultivacije (priprema zemljišta za 
poljoprivrednu proizvodnju, namena poljoprivrednog zemljišta, postupak i rok 
ispitivanja opasnih i štetnih materija u rekultivisanom zemljištu);</p>
<p>5) rokove izvođenja pojedinih faza rekultivacije;</p>
<p>6) predmer i predračun radova;</p>
<p>7) grafičke i numeričke priloge.</p>
<p>Projekat rekultivacije može da izrađuje privredno društvo, odnosno preduzeće, 
odnosno drugo pravno lice koje ima ovlašćenje Ministarstva. </p>

<p class="bold">4.3. Melioracija livada i pašnjaka </p>

<p class="clan">Član 56.</p>
<p>Melioracija livada i pašnjaka obuhvata skup mera za poboljšanje kvaliteta trave 
za ispašu stoke i proizvodnju sena.</p>
<p>Melioracija livada i pašnjaka izvodi se na osnovu projekta koji sadrži 
naročito:</p>
<p>1) opšte karakteristike područja za melioraciju livada i pašnjaka (klimatske, 
pedološke, hidrografske, stanje stočarske i poljoprivredne proizvodnje);</p>
<p>2) dokumentaciju o vlasnicima i korisnicima poljoprivrednog zemljišta (prepisi 
listova nepokretnosti, odnosno posedovnih listova ili zemljišnoknjižnih uložaka, 
kopija katastarskog plana);</p>
<p>3) projektno rešenje melioracija livada i pašnjaka (tehničko uređenje terena, 
hidrotehnički radovi, agrotehnički radovi);</p>
<p>4) rokove izvođenja pojedinih faza radova;</p>
<p>5) predmer i predračun radova.</p>
<p>Projekat melioracija livada i pašnjaka može da izrađuje privredno društvo, 
odnosno preduzeće, odnosno drugo pravno lice koje ima ovlašćenje Ministarstva. 
</p>

<p class="bold">4.4. Pretvaranje neobradivog poljoprivrednog zemljišta u obradivo 
</p>

<p class="clan">Član 57.</p>
<p>Neobradivo poljoprivredno zemljište pretvara se u obradivo na osnovu projekta 
koji sadrži naročito:</p>
<p>1) opšte karakteristike područja za pretvaranje neobradivog poljoprivrednog 
zemljišta u obradivo (klimatske, pedološke, hidrografske) i stanje poljoprivredne 
proizvodnje;</p>
<p>2) dokumentaciju o vlasnicima i korisnicima poljoprivrednog zemljišta (prepisi 
listova nepokretnosti, odnosno posedovnih listova ili zemljišnoknjižnih uložaka, 
kopija katastarskog plana);</p>
<p>3) projektno rešenje pretvaranja neobradivog poljoprivrednog zemljišta u obradivo 
(tehničko uređenje terena, hidrotehnički radovi, agrotehnički radovi);</p>
<p>4) rokove izvođenja pojedinih faza radova;</p>
<p>5) predmer i predračun radova.</p>
<p>Projekat pretvaranja neobradivog poljoprivrednog zemljišta u obradivo može da 
izrađuje privredno društvo, odnosno preduzeće, odnosno drugo pravno lice koje 
ima ovlašćenje Ministarstva. </p>

<p class="bold">4.5. Poboljšanje kvaliteta obradivog poljoprivrednog zemljišta </p>

<p class="clan">Član 58.</p>
<p>Poboljšanje kvaliteta obradivog poljoprivrednog zemljišta obuhvata mere kojima se 
vrši poboljšanje fizičkih, hemijskih i bioloških osobina zemljišta (oglinjavanje i 
opeskavanje zemljišta, smanjenje kiselosti, smanjenje alkalnosti zemljišta, 
meliorativno đubrenje zemljišta i druge mere).</p>
<p>Poboljšanje kvaliteta obradivog poljoprivrednog zemljišta izvodi se na osnovu 
projekta koji sadrži naročito:</p>
<p>1) opšte karakteristike područja za poboljšanje kvaliteta obradivog 
poljoprivrednog zemljišta (klimatske, pedološke, hidrografske) i stanje 
poljoprivredne proizvodnje;</p>
<p>2) dokumentaciju o vlasnicima i korisnicima poljoprivrednog zemljišta (prepisi 
listova nepokretnosti, odnosno posedovnih listova ili zemljišnoknjižnih uložaka, 
kopija katastarskog plana);</p>
<p>3) projektno rešenje za poboljšanje kvaliteta obradivog poljoprivrednog zemljišta 
(tehničko uređenje terena, hidrotehnički radovi, agrotehnički radovi);</p>
<p>4) rokove izvođenja pojedinih faza radova;</p>
<p>5) predmer i predračun radova.</p>
<p>Projekat poboljšanja kvaliteta obradivog poljoprivrednog zemljišta može da 
izrađuje privredno društvo, odnosno preduzeće, odnosno drugo pravno lice koje 
ima ovlašćenje Ministarstva. </p>

<p class="clan">V КORIŠĆENJE POLJOPRIVREDNOG ZEMLJIŠTA </p>

<p class="bold">1. Obaveza vlasnika, odnosno korisnika poljoprivrednog zemljišta</p>

<p class="clan">Član 59.</p>
<p>Vlasnik, odnosno korisnik poljoprivrednog zemljišta dužan je:</p>
<p>1) da obradivo poljoprivredno zemljište redovno obrađuje i da primenjuje mere 
propisane ovim zakonom i drugim propisima;</p>
<p>2) da postupa kao dobar domaćin i po pravilima kodeksa dobre poljoprivredne 
prakse<span class="v2-clan-left-1">.</span></p>
<p class="hide-change"><em>3) brisana je (vidi član 19. Zakona - 41/2009-206)</em></p>
<p>Obradivo poljoprivredno zemljište koje nije obrađeno u prethodnom vegetacionom 
periodu, Ministarstvo može dati u zakup fizičkom, odnosno pravnom licu za period 
do tri godine, uz plaćanje zakupnine vlasniku zemljišta, a po odbijanju troškova 
postupka. </p>
<p class="hide-change">*Službeni glasnik RS, broj 41/2009</p>

<p class="bold">2. Кorišćenje poljoprivrednog zemljišta u državnoj svojini </p>

<p class="italik">Raspolaganje i upravljanje</p>

<p class="clan">Član 60.</p>
<p class="v2-clan-left-2">Poljoprivrednim zemljištem Republike Srbije (u daljem 
tekstu: poljoprivredno zemljište u državnoj svojini) raspolaže i upravlja Republika 
Srbija preko Ministarstva.</p>
<p>Poljoprivredno zemljište u državnoj svojini koristi se prema godišnjem programu 
zaštite, uređenja i korišćenja poljoprivrednog zemljišta koji donosi nadležni organ 
jedinice lokalne samouprave. </p>
<p><span class="v2-clan-left-1">Program iz stava 2. ovog člana nadležni organ jedinice lokalne samouprave 
donosi po prethodno pribavljenom mišljenju komisije koju obrazuje predsednik 
opštine, odnosno gradonačelnik, a koja u svom sastavu ima najmanje polovinu 
članova fizička lica – poljoprivrednike koji su upisani u Registar poljoprivrednih 
gazdinstava u skladu sa propisom kojim se uređuje upis u Registar poljoprivrednih 
gazdinstava</span><span class="v2-clan-left-2">, kao i diplomiranog inženjera poljoprivrede.</span></p>
<p class="v2-clan-left-1">Program iz stava 2. ovog člana nadležni organ jedinice 
lokalne samouprave dužan je da donese najkasnije do 31. marta tekuće godine, uz 
saglasnost Ministarstva.</p>
<p class="v2-clan-left-1">Programom iz stava 2. ovog člana utvrđuje se: vrsta i 
obim radova koje treba izvršiti u periodu za koji se program donosi, dinamika 
izvođenja radova i ulaganja sredstava.</p>
<p><span class="v2-clan-left-1">Program koji donosi nadležni organ jedinice lokalne samouprave, pored 
elemenata</span><span class="v2-clan-left-2"> iz stava 5.</span><span class="v2-clan-left-1"> ovog člana, sadrži i podatke koji se odnose na 
poljoprivredno zemljište u svojini Republike Srbije (u daljem tekstu: u državnoj 
svojini), i to podatke o:</span></p>
<p class="v2-clan-left-1">1) ukupnoj površini i površini po katastarskim 
opštinama poljoprivrednog zemljišta u državnoj svojini na teritoriji jedinice 
lokalne samouprave;</p>
<p class="v2-clan-left-1">2) korisnicima poljoprivrednog zemljišta u državnoj 
svojini;</p>
<p class="v2-clan-left-1">3) zakupcima poljoprivrednog zemljišta u državnoj 
svojini;</p>
<p class="v2-clan-left-1">4) površini poljoprivrednog zemljišta u državnoj svojini 
koja nije data na korišćenje;</p>
<p class="v2-clan-left-1">5) ukupnoj površini poljoprivrednog zemljišta u državnoj 
svojini koja je planirana za davanje u zakup, kao i površine delova 
poljoprivrednog zemljišta u državnoj svojini koje su planirane za davanje u zakup 
(jedna ili više katastarskih parcela) sa brojem katastarske parcele, površinom, 
klasom i kulturom;</p>
<p class="v2-clan-left-1">6) stanju zaštite, uređenja i korišćenja poljoprivrednog 
zemljišta u državnoj svojini.</p>
<p class="v2-clan-left-2">Ako jedinica lokalne samouprave ne donese program iz 
stava 2. ovog člana, u skladu sa odredbama ovog člana, Ministarstvo bez 
odlaganja, a najkasnije u roku od 15 dana od dana isteka roka za donošenje 
godišnjeg programa zaštite, uređenja i korišćenja poljoprivrednog zemljišta, odnosno 
od dana isteka roka za donošenje odluke o raspisivanju javnog oglasa, obaveštava 
ministra nadležnog za poslove finansija koji u roku od 15 dana, privremeno 
obustavlja prenos transfernih sredstava iz budžeta Republike Srbije, odnosno 
pripadajućeg dela poreza na zarade toj jedinici lokalne samouprave dok tu 
obavezu ne izvrši.</p>
<p class="v2-clan-left-1">Organ nadležan za poslove vođenja javne evidencije o 
nepokretnostima dužan je da dostavi potrebne podatke, najkasnije do 30. oktobra 
tekuće godine, organu jedinica lokalne samouprave za izradu programa iz stava 2. 
ovog člana za narednu godinu, bez naknade.</p>
<p class="v2-clan-left-2">Podaci iz stava 8. ovog člana obuhvataju tabelarne 
podatke o poljoprivrednom zemljištu, digitalne katastarske planove, orto-foto 
snimke, listove nepokretnosti, alfanumeričke podatke o katastarskim parcelama i 
dr.</p>
<p class="hide-change">*Službeni glasnik RS, broj 41/2009</p>
<p class="hide-change">**Službeni glasnik RS, broj 112/2015</p>

<p class="clan">Član 61.</p>
<p>Poljoprivredno zemljište u državnoj svojini može se dati na korišćenje bez 
plaćanja naknade obrazovnim ustanovama - školama, stručnim poljoprivrednim 
službama i socijalnim ustanovama u površini koja je primerena delatnosti kojom 
se bave, a najviše do 100 hektara, a visokoobrazovnim ustanovama - fakultetima i 
naučnim institutima čiji je osnivač država i ustanovama za izvršenje krivičnih 
sankcija najviše do 1.000 hektara.</p>
<p class="v2-clan-left-1">Poljoprivredno zemljište u državnoj svojini može se dati 
na korišćenje bez plaćanja naknade pravnim licima u državnoj svojini registrovanim 
za poslove u oblasti šumarstva.</p>
<p class="v2-clan-left-2">Poljoprivredno zemljište u državnoj svojini iz st. 1. i 
2. ovog člana daje se na korišćenje bez plaćanja naknade javnim pozivom koji 
raspisuje nadležni organ jedinice lokalne samouprave.</p>
<p class="v2-clan-left-2">Odluku iz st. 1. i 2. ovog člana donosi nadležni organ 
jedinice lokalne samouprave uz saglasnost Ministarstva.</p>
<p class="v2-clan-left-2">Ako poljoprivredno zemljište u državnoj svojini nije 
bilo izdato najmanje poslednje tri agroekonomske godine i nije bilo predmet 
korišćenja, javnim nadmetanjem po početnoj ceni od 0 dinara, to poljoprivredno 
zemljište može se dati na korišćenje za poljoprivrednu proizvodnju fizičkim i 
pravnim licima koja su upisana u Registar poljoprivrednih gazdinstava i nalazi se 
u aktivnom statusu, na period do pet godina.</p>
<p class="v2-clan-left-2">Poljoprivredno zemljište iz stava 5. ovog člana pod 
istim uslovima može se dati i licima koja se bave proizvodnjom energije iz 
obnovljenih izvora od biomase i stočarstva, s tim da period korišćenja može da 
bude do 30 godina, uz odobrenje za investicione radove koje daje Ministarstvo i 
to u skladu sa članom 67. ovog zakona.</p>
<p class="v2-clan-left-2">Odluku o davanju na korišćenje poljoprivrednog zemljišta 
iz st. 5. i 6. ovog člana donosi nadležni organ jedinice lokalne samouprave uz 
saglasnost Ministarstva.</p>
<p class="v2-clan-left-2">Na osnovu pravosnažnih odluka iz st. 4, 5. i 6. ovog 
člana, Ministarstvo i korisnik zaključuju ugovor o korišćenju poljoprivrednog 
zemljišta u državnoj svojini bez plaćanja naknade.</p>
<p class="v2-clan-left-2">Period korišćenja poljoprivrednog zemljišta iz stava 5. 
ovog člana može se produžiti do 25 godina ako poljoprivredni inspektor utvrdi da 
korisnik to zemljište koristi u poljoprivredne svrhe, a za površine preko 10 ha 
period korišćenja poljoprivrednog zemljišta može se produžiti samo ako korisnik 
dobije odobrenje za investicione radove koje daje Ministarstvo i to u skladu sa 
članom 67. ovog zakona.</p>
<p class="v2-clan-left-2">Ako se period korišćenja poljoprivrednog zemljišta 
produži u skladu sa stavom 9. ovog člana, korisnik za period za koji je 
produženo korišćenje tog zemljišta plaća zakupninu za poljoprivredno zemljište u 
državnoj svojini, i to:</p>
<p class="v2-clan-left-2">1) za površinu do 10 ha – u visini od 10% od prosečno 
postignute cene zakupa po hektaru u jedinici lokalne samouprave na kojoj se 
zemljište nalazi;</p>
<p class="v2-clan-left-2">2) za površinu od 10 ha do 50 ha – u visini od 40% od 
prosečno postignute cene zakupa po hektaru u jedinici lokalne samouprave na 
kojoj se zemljište nalazi;</p>
<p class="v2-clan-left-2">3) za površinu preko 50 ha – u visini od 60% od 
prosečno postignute cene zakupa po hektaru u jedinici lokalne samouprave na 
kojoj se zemljište nalazi.</p>
<p class="v2-clan-left-2">Protiv odluka iz st. 4, 7. i 9. ovog člana može se 
izjaviti žalba Ministarstvu, a protiv istih odluka donetih od strane organa 
jedinice lokalne samouprave sa teritorije autonomne pokrajine nadležnom organu 
autonomne pokrajine za poslove poljoprivrede, u roku od 15 dana od dana donošenja 
odluke.</p>
<p class="hide-change">*Službeni glasnik RS, broj 41/2009</p>
<p class="hide-change">**Službeni glasnik RS, broj 112/2015</p>

<p class="v2-italik-1">Кorišćenje poljoprivrednog zemljišta u državnoj svojini uz 
naknadu</p>
<p class="hide-change">*Službeni glasnik RS, broj 41/2009</p>

<p class="v2-clan-1">Član 61a</p>
<p class="v2-clan-left-1">Izuzetno, poljoprivredno zemljište u državnoj svojini 
može se dati na korišćenje uz naknadu pravnim i fizičkim licima za 
nepoljoprivrednu proizvodnju (naftne bušotine, vetrenjače i sl.).</p>
<p class="v2-clan-left-1">O davanju na korišćenje poljoprivrednog zemljišta iz stava 
1. ovog člana odluku donosi nadležni organ jedinice lokalne samouprave, uz 
saglasnost Ministarstva.</p>
<p class="v2-clan-left-1">Vlada bliže propisuje uslove, način i postupak za 
davanje poljoprivrednog zemljišta u državnoj svojini na korišćenje u nepoljoprivredne 
svrhe, kao i kriterijume za utvrđivanje visine naknade za davanje poljoprivrednog 
zemljišta u državnoj svojini na korišćenje u nepoljoprivredne svrhe.</p>
<p class="hide-change">*Službeni glasnik RS, broj 41/2009</p>

<p class="bold">2.1. Zakup poljoprivrednog zemljišta u državnoj svojini </p>

<p class="italik">Zakup</p>

<p class="clan">Član 62.</p>
<p>Poljoprivredno zemljište u državnoj svojini i zemljište iz člana 3. ovog zakona 
može se dati u zakup, ako je godišnjim programom zaštite, uređenja i korišćenja 
poljoprivrednog zemljišta iz <span class="v2-clan-left-1">člana 60.</span> ovog zakona predviđeno za davanje u zakup 
fizičkom, odnosno pravnom licu za period koji ne može biti kraći od jedne godine 
niti <span class="v2-clan-left-2">duži od 30 godina</span><span class="v2-clan-left-1">, a za ribnjake i vinograde 40 godina.</span></p>
<p>Poljoprivredno zemljište u državnoj svojini koje je dato u zakup ne može se 
dati u podzakup. </p>
<p class="v2-clan-left-2">Pravo zakupa poljoprivrednog zemljišta u državnoj 
svojini nemaju pravna i fizička lica upisana u Registar poljoprivrednih 
gazdinstava koja:</p>
<p class="v2-clan-left-2">1) su u pasivnom statusu;</p>
<p class="v2-clan-left-2">2) nisu ispunila sve obaveze iz prethodnih ili tekućih 
ugovora o zakupu poljoprivrednog zemljišta u državnoj svojini;</p>
<p class="v2-clan-left-2">3) su izvršila ometanje poseda poljoprivrednog zemljišta 
u državnoj svojini;</p>
<p class="v2-clan-left-2">4) su narušavala nesmetano odvijanje bilo kog dela 
postupka javnog nadmetanja prilikom davanja poljoprivrednog zemljišta u državnoj 
svojini u zakup;</p>
<p class="v2-clan-left-2">5) su bespravno koristila poljoprivredno zemljište u 
državnoj svojini;</p>
<p class="v2-clan-left-2">6) su postupala suprotno stavu 2. ovog člana.</p>
<p class="v2-clan-left-2">Postupak davanja u zakup, odnosno na korišćenje 
poljoprivrednog zemljišta u državnoj svojini sprovodi nadležni organ jedinice 
lokalne samouprave.</p>
<p class="v2-clan-left-2">Ako pravno odnosno fizičko lice koristi poljoprivredno 
zemljište u državnoj svojini bez pravnog osnova, odnosno suprotno odredbama ovog 
zakona, dužno je da za korišćenje tog zemljišta plati trostruki iznos najviše 
prosečne postignute cene po hektaru na teritoriji okruga na kojoj se nalazi 
poljoprivredno zemljište koje se koristi bez pravnog osnova. Ako lice ne izvrši 
obavezu plaćanja, jedinica lokalne samouprave dužna je da skine usev na osnovu 
akta svog nadležnog organa.</p>
<p class="v2-clan-left-2">Ako poljoprivredni inspektor zapisnikom utvrdi da 
nepoznato lice koristi poljoprivredno zemljište u državnoj svojini bez pravnog 
osnova nadležni organ jedinice lokalne samouprave donosi odluku o skidanju useva.</p>
<p class="v2-clan-left-2">Skidanje i prodaju useva nadležni organ jedinice 
lokalne samouprave vrši na teret lica koje koristi poljoprivredno zemljište u 
državnoj svojini bez pravnog osnova, a ako se radi o nepoznatom licu na teret 
jedinice lokalne samouprave. Sredstva ostvarena od prodaje skinutog useva, po 
odbitku troškova skidanja useva, raspoređuju se u skladu sa članom 71. ovog 
zakona.</p>
<p class="v2-clan-left-2">Zakupac poljoprivrednog zemljišta u državnoj svojini 
dužan je da uspostavi plodored i vodi knjigu polja za biljnu proizvodnju, čiju 
kontrolu i overu vrši diplomirani inženjer poljoprivrede, koji je član komisije iz 
člana 60. stav 3. ovog zakona.</p>
<p class="v2-clan-left-2">Pravna lica koja ostvaruju pravo na zakup 
poljoprivrednog zemljišta u državnoj svojini obezbediće zapošljavanje nezaposlenih 
lica.</p>
<p class="v2-clan-left-2">Ako se nakon davanja zemljišta u zakup promeni 
sopstvenik prava svojine na poljoprivrednom zemljištu, novi sopstvenik stupa na 
mesto zakupodavca, a prava i obaveze iz zakupa nastaju između njega i savesnog 
zakupca.</p>
<p class="v2-clan-left-2">Ministar nadležan za poslove rada uz saglasnost 
ministra nadležnog za poslove poljoprivrede propisuje bliže uslove za 
obezbeđivanje zapošljavanja nezaposlenih lica iz stava 9. ovog člana.</p>
<p class="hide-change">*Službeni glasnik RS, broj 41/2009</p>
<p class="hide-change">**Službeni glasnik RS, broj 112/2015</p>

<p class="italik">Naknada za umanjenu vrednost višegodišnjih zasada </p>

<p class="clan">Član 63.</p>
<p>Ako su se na poljoprivrednom zemljištu u državnoj svojini, na dan zaključenja 
ugovora o zakupu, nalazili višegodišnji zasadi kojima se za vreme trajanja zakupa 
smanjila vrednost krivicom zakupca, zakupodavcu pripada naknada za umanjenu 
vrednost tih zasada.</p>
<p>Ako su uklonjeni zasadi, zakupodavcu pripada naknada u visini vrednosti tih 
zasada u vreme zaključenja ugovora o zakupu.</p>
<p>Sredstva ostvarena od naknade iz st. 1. i 2. ovog člana u visini od 60% 
prihod su budžeta Republike Srbije, a u visini od 40% prihod su budžeta jedinice 
lokalne samouprave i koriste se za realizaciju godišnjeg programa zaštite, 
uređenja i korišćenja poljoprivrednog zemljišta koji donosi nadležni organ jedinice 
lokalne samouprave. </p>

<p class="italik">Postupak davanja u zakup poljoprivrednog zemljišta u državnoj svojini 
</p>

<p class="clan">Član 64.</p>
<p class="v2-clan-left-1">Poljoprivredno zemljište u državnoj svojini daje se u 
zakup javnim oglašavanjem.</p>
<p class="v2-clan-left-2">Poljoprivredno zemljište daje se u zakup javnim 
nadmetanjem u dva kruga, osim kod prava prvenstva zakupa i prava prečeg zakupa.</p>
<p><span class="v2-clan-left-1">Odluku o raspisivanju javnog oglasa</span><span class="v2-clan-left-2">
</span><span class="v2-clan-left-1">iz stava 1. ovog člana donosi 
nadležni organ jedinice lokalne samouprave na čijoj teritoriji se nalazi 
poljoprivredno zemljište u državnoj svojini,</span><span class="v2-clan-left-2"> u roku od 60 dana od dana donošenja 
Godišnjeg programa,</span><span class="v2-clan-left-1"> uz saglasnost Ministarstva.</span></p>
<p><span class="v2-clan-left-1">Odluku o davanju u zakup poljoprivrednog zemljišta u državnoj svojini nadležni 
organ jedinice lokalne samouprave dužan je da donese najkasnije do 1. juna 
tekuće godine</span><span class="v2-clan-left-2">, uz saglasnost Ministarstva.</span></p>
<p class="v2-clan-left-1">Protiv odluke iz stava 3. ovog člana o davanju u zakup 
zemljišta može se izjaviti žalba Ministarstvu, a protiv istih odluka donetih od 
strane organa jedinica lokalne samouprave sa teritorije autonomne pokrajine 
nadležnom organu autonomne pokrajine za poslove poljoprivrede, u roku od 15 dana 
od dana donošenja odluke.</p>
<p class="hide-change"><em>Brisan je raniji stav 6. (vidi član 6. Zakona - 112/2015-55)</em></p>
<p class="v2-clan-left-2">Početna cena zakupa zemljišta iz stava 1. ovog člana u 
prvom krugu ne može biti niža od 80% prosečno postignute cene zakupa po hektaru, 
odnosno u drugom krugu ne može biti niža od 60% prosečno postignute cene zakupa 
po hektaru.</p>
<p class="v2-clan-left-2">Ako se poljoprivredno zemljište ne izda u zakup nakon 
sprovedenog postupka iz stava 2. ovog člana, Ministarstvo može da sprovede 
postupak javnog nadmetanja.</p>
<p class="v2-clan-left-1">Stručne poslove za prikupljanje potrebne dokumentacije 
radi davanja u zakup zemljišta iz stava 1. ovog člana obavlja opštinska, odnosno 
gradska uprava.</p>
<p class="hide-change">*Službeni glasnik RS, broj 41/2009</p>
<p class="hide-change">**Službeni glasnik RS, broj 112/2015</p>

<p class="v2-italik-1">Pravo prvenstva zakupa i pravo prečeg zakupa</p>
<p class="hide-change">*Službeni glasnik RS, broj 112/2015</p>

<p class="v2-clan-1">Član 64a</p>
<p class="v2-clan-left-1">Pravo prvenstva zakupa na period do 30 godina ima 
pravno lice koje je upisano u Registar poljoprivrednih gazdinstava i nalazi se u 
aktivnom statusu i koje dostavi investicioni plan na koji saglasnost, uz predlog 
mera za realizaciju zakupa, daje komisija, s tim što ukupna površina predviđena 
za davanje u zakup po ovom osnovu ne može da iznosi više od 30% od ukupne 
površine poljoprivrednog zemljišta u državnoj svojini predviđene za davanje u zakup 
u jedinici lokalne samouprave.</p>
<p class="v2-clan-left-1">Кomisiju iz stava 1. rešenjem obrazuje ministar 
nadležan za poslove poljoprivrede koje se objavljuje u službenom glasilu Republike 
Srbije.</p>
<p class="v2-clan-left-1">Dokaz da je lice upisano u Registar poljoprivrednih 
gazdinstava i da se nalazi u aktivnom statusu, investicioni plan na koji je 
prethodnu saglasnost dala komisija i predlog mera za realizaciju zakupa iz stava 
1. ovog člana, dostavljaju se Ministarstvu koje te dokaze dostavlja jedinici 
lokalne samouprave.</p>
<p class="v2-clan-left-1">Odluku o pravu prvenstva zakupa donosi jedinica 
lokalne samouprave u roku od 30 dana od dana prijema dokaza iz stava 3. ovog 
člana.</p>
<p class="v2-clan-left-1">Ako jedinica lokalne samouprave ne donese odluku o 
pravu prvenstva zakupa u roku iz stava 4. ovog člana, odluku donosi 
Ministarstvo.</p>
<p class="v2-clan-left-1">Pravo prvenstva zakupa može da ostvari više pravnih 
lica na teritoriji jedne lokalne samouprave, a koja nisu u svojstvu povezanih 
lica, s tim što ukupna površina ostvarena po ovom osnovu ne može da bude veća od 
površine iz stava 1. ovog člana.</p>
<p class="v2-clan-left-1">Lice koje ostvari zakup po osnovu prava prvenstva 
zakupa nema pravo ostvarivanja prava prečeg zakupa.</p>
<p class="v2-clan-left-1">Ukupna površina poljoprivrednog zemljišta u državnoj 
svojini koja je predviđena za davanje u zakup umanjuje se za površinu iz stava 1. 
ovog člana.</p>
<p class="v2-clan-left-1">Pravo prvenstva zakupa iz stava 1. ovog člana može da 
se ostvari i na katarstarskim parcelama koje nisu bile predmet zakupa i 
korišćenja u prethodne tri agroekonomske godine, a katastarske parcele koje su 
opredeljene za pravo prvenstva zakupa smatraju se obuhvaćenim i sadržanim u 
godišnjem programu zaštite, uređenja i korišćenja poljoprivrednog zemljišta koji 
donosi nadležni organ jedinice lokalne samouprave.</p>
<p class="v2-clan-left-1">Pravo prečeg zakupa ostvaruje se u postupku koji 
sprovodi jedinica lokalne samouprave raspisivanjem javnog poziva.</p>
<p class="v2-clan-left-1">Javni poziv iz stava 10. ovog člana raspisuje se do 
30. juna tekuće godine, a prijava na javni poziv sa potrebnom dokumentacijom 
dostavlja se najkasnije do 31. oktobra tekuće godine jedinici lokalne samouprave.</p>
<p class="v2-clan-left-1">Ako se na osnovu javnog poziva iz st. 10. i 11. ovog 
člana poljoprivredno zemljište u državnoj svojini ne izda po osnovu prava prečeg 
zakupa, to zemljište daje se u zakup javnim nadmetanjem.</p>
<p class="v2-clan-left-1">Pravo prečeg zakupa poljoprivrednog zemljišta u državnoj 
svojini (u daljem tekstu: pravo prečeg zakupa) ima pravno i fizičko lice koje je:</p>
<p class="v2-clan-left-1">1) vlasnik sistema za navodnjavanje, odvodnjavanje, 
ribnjaka, poljoprivrednog objekta, staklenika, plastenika i višegodišnjih zasada 
(voćnjaka i vinograda koji su u rodu) koji se nalaze na poljoprivrednom zemljištu u 
državnoj svojini i koje je upisano u Registar poljoprivrednih gazdinstava i 
nalazi se u aktivnom statusu najmanje tri godine;</p>
<p class="v2-clan-left-1">2) vlasnik domaćih životinja, koji je i vlasnik, 
odnosno zakupac objekta za gajenje tih životinja na teritoriji jedinice lokalne 
samouprave na kojoj se pravo prečeg zakupa ostvaruje i koje je upisano u 
Registar poljoprivrednih gazdinstava i nalazi se u aktivnom statutu najmanje jednu 
godinu.</p>
<p class="v2-clan-left-1">Pravna i fizička lica iz stava 13. tačka 1) ovog člana 
imaju prednost prilikom opredeljivanja površine poljoprivrednog zemljišta po osnovu 
prava prečeg zakupa.</p>
<p class="v2-clan-left-1">Pravna i fizička lica iz stava 13. tačka 2) ovog člana 
pravo prečeg zakupa ostvaruju po osnovu uslovnih grla, i to do 1 ha po uslovnom 
grlu.</p>
<p class="v2-clan-left-1">Ako je broj uslovnih grla po hektaru veći od preostale 
površine primenjuje se princip srazmernosti između broja uslovnih grla svakog 
imaoca prava prečeg zakupa i raspoložive površine u hektarima.</p>
<p class="v2-clan-left-1">Ukupna površina poljoprivrednog zemljišta koja pripada 
pravnom ili fizičkom licu kome je utvrđeno da ima pravo prečeg zakupa umanjuje se 
za površinu poljoprivrednog zemljišta koju ima u svom vlasništvu i u vlasništvu 
njemu povezanih lica, kao i za površinu od poljoprivrednog zemljišta koju već ima u 
zakupu po osnovu ugovora zaključenog sa Ministarstvom i sa drugim licima.</p>
<p class="v2-clan-left-1">Ako tokom trajanja zakupa pravno ili fizičko lice 
prestane da ispunjava uslove na osnovu kojih je dobilo pravo prečeg zakupa, 
odnosno pravo prvenstva zakupa, ugovor o zakupu prestaje da važi.</p>
<p class="v2-clan-left-1">Zakupnina poljoprivrednog zemljišta u državnoj svojini 
po pravu prečeg zakupa je prosečno postignuta cena zakupa po hektaru.</p>
<p class="v2-clan-left-1">Zakupnina poljoprivrednog zemljišta u državnoj svojini 
po pravu prečeg zakupa po osnovu iz stava 13. tačka 2) ovog člana je prosečno 
postignuta cena zakupa po hektaru, s tim što zakupnina po pravu prečeg zakupa po 
tom osnovu ne može biti veća od prosečne cene zakupa po hektaru na teritoriji 
Republike Srbije u poslednje tri godine.</p>
<p class="v2-clan-left-1">Zakupnina koja se ostvaruje po pravu prvenstva zakupa 
ne može da bude manja od zakupnine iz stava 20. ovog člana.</p>
<p class="v2-clan-left-1">Prosečno postignuta cena zakupa po hektaru je prosečna 
postignuta cena na poslednjem održanom javnom nadmetanju za poljoprivredno zemljište 
u državnoj svojini koje je dato u zakup na teritoriji jedinice lokalne 
samouprave, a ako u jedinici lokalne samouprave nije bilo javnog nadmetanja u 
prethodnoj godini, prosečna postignuta cena poljoprivrednog zemljišta u državnoj 
svojini svih graničnih jedinica lokalne samouprave.</p>
<p class="v2-clan-left-1">Visinu zakupnine iz st. 19. i 20. ovog člana utvrđuje 
jedinica lokalne samouprave.</p>
<p class="v2-clan-left-1">Odluku o davanju u zakup poljoprivrednog zemljišta u 
državnoj svojini po osnovu prava prečeg zakupa donosi nadležni organ jedinice 
lokalne samouprave uz saglasnost Ministarstva.</p>
<p class="v2-clan-left-1">Protiv odluke iz st. 4. i 24. ovog člana može se 
izjaviti žalba Ministarstvu, a protiv istih odluka donetih od strane organa 
jedinice lokalne samouprave sa teritorije autonomne pokrajine nadležnom organu 
autonomne pokrajine za poslove poljoprivrede, u roku od 15 dana od dana donošenja 
odluke.</p>
<p class="v2-clan-left-1">Vlada bliže propisuje uslove, način i postupak za 
ostvarivanje prava prvenstva zakupa, kriterijume za utvrđivanje visine zakupnine 
za pravo prvenstva zakupa, kao i dokumentaciju koja se dostavlja uz zahtev za 
ostvarivanje prava prvenstva zakupa.</p>
<p class="v2-clan-left-1">Ministar bliže propisuje uslove, način i postupak za 
ostvarivanje prava prečeg zakupa, kao i dokumentaciju koja se dostavlja uz zahtev 
za ostvarivanje prava prečeg zakupa.</p>
<p class="hide-change">*Službeni glasnik RS, broj 112/2015</p>

<p class="v2-italik-1">Pravo učešća u prvom i drugom krugu javnog nadmetanja za 
zakup poljoprivrednog zemljišta u državnoj svojini</p>
<p class="hide-change">*Službeni glasnik RS, broj 41/2009</p>

<p class="v2-clan-1">Član 64b</p>
<p class="v2-clan-left-2">Pravo učešća u javnom nadmetanju za davanje u zakup 
poljoprivrednog zemljišta u državnoj svojini u prvom krugu ima fizičko lice koje 
je upisano u Registar poljoprivrednih gazdinstava i nalazi se u aktivnom statusu 
najmanje tri godine, sa prebivalištem najmanje tri godine u katastarskoj opštini 
na kojoj se nalazi zemljište koje je predmet zakupa, da je vlasnik najmanje 0,5 ha 
poljoprivrednog zemljišta, odnosno pravno lice koje je upisano u Registar 
poljoprivrednih gazdinstava i nalazi se u aktivnom statusu najmanje tri godine, 
koje je vlasnik poljoprivrednog zemljišta najmanje 10 ha u katastarskoj opštini u 
kojoj se nalazi zemljište koje je predmet zakupa i ima sedište na teritoriji 
jedinice lokalne samouprave kojoj pripada ta katastarska opština.</p>
<p class="v2-clan-left-2">Pravo učešća u javnom nadmetanju za davanje u zakup 
poljoprivrednog zemljišta u državnoj svojini u prvom krugu ima fizičko lice koje 
je upisano u Registar poljoprivrednih gazdinstava i nalazi se u aktivnom statusu 
najmanje tri godine, sa prebivalištem najmanje tri godine na teritoriji jedinice 
lokalne samouprave koja sprovodi javno nadmetanje, a čija se parcela graniči sa 
zemljištem u državnoj svojini koje je predmet zakupa.</p>
<p><span class="v2-clan-left-1">U drugom krugu pravo učešća ima pravno i fizičko 
lice koje je upisano u Registar poljoprivrednih gazdinstava</span><span class="v2-clan-left-2"> 
i nalazi se u aktivnom statusu najmanje tri godine.</span></p>
<p class="hide-change"><em>Brisan je raniji stav 4. (vidi član 8. Zakona - 112/2015-55)&nbsp;</em></p>
<p class="hide-change">*Službeni glasnik RS, broj 41/2009</p>
<p class="hide-change">**Službeni glasnik RS, broj 112/2015</p>
<p class="italik">Pravo prvenstva zakupa poljoprivrednog zemljišta u državnoj svojini 
</p>

<p class="hide-change" style="text-align: center"><em>Član 65.</em></p>
<p class="hide-change" style="text-align: center"><em>Brisan je (vidi član 26. Zakona - 41/2009-206)</em></p>

<p class="italik">Ugovor o zakupu poljoprivrednog zemljišta u državnoj svojini </p>

<p class="clan">Član 66.</p>
<p>Na osnovu odluke o davanju u zakup poljoprivrednog zemljišta u državnoj svojini<span class="v2-clan-left-1">, 
a po izvršenoj uplati zakupnine postignute na javnom nadmetanju</span><span class="v2-clan-left-2"> odnosno po pravu 
prvenstva zakupa i pravu prečeg zakupa i dostavljanju sredstava obezbeđenja za 
višegodišnje ugovore</span> Ministarstvo i zakupac zaključuju ugovor o zakupu 
poljoprivrednog zemljišta u državnoj svojini.</p>
<p>Ugovor iz stava 1. ovog člana naročito sadrži:</p>
<p>1) podatke o nazivu katastarske opštine, broju i podbroju katastarske 
parcele, nazivu potesa, broju katastarskog plana, postojećem načinu korišćenja 
(kulturi) i katastarskoj klasi zemljišta;</p>
<p>2) vreme trajanja zakupa;</p>
<p>3) visinu i rok plaćanja zakupnine;</p>
<p>4) vreme amortizacije višegodišnjih zasada;</p>
<p>5) prava i obaveze zakupca;</p>
<p>6) razloge za otkaz ugovora;</p>
<p class="v2-clan-left-1">6a) sredstva obezbeđenja plaćanja po ugovoru za 
višegodišnji zakup;</p>
<p>7) razloge za prestanak ugovora. </p>
<p class="v2-clan-left-1">Кod ugovora o zakupu, odnosno korišćenju poljoprivrednog 
zemljišta u državnoj svojini koji je zaključen na rok trajanja duži od deset 
godina, zakupnina se može povećati ako dođe do povećanja prosečne cene zakupa na 
teritoriji jedinice lokalne samouprave na kojoj se to zemljište nalazi.</p>
<p class="v2-clan-left-2">Poslove uvođenja u posed poljoprivrednog zemljišta u 
državnoj svojini koje je dato u zakup, odnosno na korišćenje obavlja opštinska, 
odnosno gradska uprava u saradnji sa nadležnom poljoprivrednom inspekcijom i 
organom nadležnim za poslove vođenja javne evidencije o nepokretnostima odnosno 
geodetskom organizacijom, o čemu se sačinjava zapisnik.</p>
<p class="hide-change">*Službeni glasnik RS, broj 41/2009</p>
<p class="hide-change">**Službeni glasnik RS, broj 112/2015</p>

<p class="italik">Obaveze zakupca poljoprivrednog zemljišta u državnoj svojini </p>

<p class="clan">Član 67.</p>
<p>Zakupac ne može bez odobrenja zakupodavca vršiti investicione radove na 
poljoprivrednom zemljištu u državnoj svojini koji prelaze granice uobičajenog 
korišćenja ili promeniti način korišćenja poljoprivrednog zemljišta u državnoj 
svojini.</p>
<p>Zakupac ne može obavljati aktivnosti suprotno propisima o zaštiti životne 
sredine ili radnje koje imaju negativan uticaj na prirodno bogatstvo ili stanje 
prirodnog područja. </p>
<p>Zakupac nema pravo na povraćaj vrednosti ulaganja na poljoprivrednom zemljištu u 
državnoj svojini, ako ugovorom nije drugačije uređeno. </p>

<p class="italik">Postupak i pravo prvenstva za davanje u zakup poljoprivrednog objekta u 
državnoj svojini </p>

<p class="clan">Član 68.</p>
<p>Poljoprivredni objekat u državnoj svojini daje se u zakup po postupku iz člana 
64. ovog zakona. </p>
<p>Pravo prvenstva za davanje u zakup poljoprivrednog objekta u državnoj svojini 
ima fizičko ili pravno lice koje je vlasnik, odnosno korisnik poljoprivrednog 
zemljišta na kome se objekat nalazi ukoliko prihvati najvišu ponuđenu cenu. 
</p>

<p class="italik">Prestanak važenja ugovora o zakupu </p>

<p class="clan">Član 69.</p>
<p>Ugovor o zakupu poljoprivrednog zemljišta u državnoj svojini prestaje istekom 
vremena na koje je zaključen ili sporazumom ugovornih strana. </p>

<p class="italik">Raskid ugovora o zakupu </p>

<p class="clan">Član 70.</p>
<p>Na raskid ugovora o zakupu poljoprivrednog zemljišta u državnoj svojini 
primenjuju se propisi o obligacionim odnosima. </p>

<p class="italik">Sredstva zakupnine </p>

<p class="clan">Član 71.</p>
<p>Sredstva ostvarena od davanja u zakup poljoprivrednog zemljišta, odnosno 
poljoprivrednog objekta u državnoj svojini u visini od 60% prihod su budžeta 
Republike Srbije, a u visini od 40% prihod su budžeta jedinice lokalne samouprave 
na čijoj teritoriji se nalazi poljoprivredno zemljište u državnoj svojini i 
koriste se za realizaciju godišnjeg programa zaštite, uređenja i korišćenja 
poljoprivrednog zemljišta koji donosi nadležni organ jedinice lokalne samouprave.</p>
<p>U autonomnoj pokrajini, sredstva ostvarena od davanja u zakup poljoprivrednog 
zemljišta, odnosno poljoprivrednog objekta u državnoj svojini u visini od 30% 
prihod su budžeta Republike Srbije, u visini od 30% prihod su budžeta autonomne 
pokrajine, a 40% prihod su budžeta jedinice lokalne samouprave na čijoj 
teritoriji se nalazi poljoprivredno zemljište u državnoj svojini.</p>
<p class="v2-clan-left-1">Jedinice lokalne samouprave dužne su da Ministarstvu 
dostave izveštaj o uplati sredstava ostvarenih od davanja u zakup poljoprivrednog 
zemljišta u državnoj svojini, odnosno objekata u državnoj svojini najkasnije do 
10. novembra tekuće godine, kao i godišnji izveštaj o korišćenju sredstava za 
realizaciju programa iz stava 1. ovog člana za tekuću godinu do 31. januara 
naredne godine.</p>
<p class="hide-change"><em>Brisan je raniji stav 3. (vidi član 28. Zakona - 41/2009-206) 
</em> </p>
<p class="hide-change">*Službeni glasnik RS, broj 41/2009</p>

<p class="bold"><span class="v2-bold-1">2.2. Promet poljoprivrednog zemljišta</span></p>
<p class="hide-change">*Službeni glasnik RS, broj 80/2017</p>

<p class="italik">Otuđenje poljoprivrednog zemljišta u državnoj svojini</p>

<p class="clan">Član 72.</p>
<p>Poljoprivredno zemljište u državnoj svojini ne može se otuđivati<span class="v2-clan-left-1"> osim pod 
uslovima predviđenim ovim zakonom</span>. </p>
<p class="hide-change">*Službeni glasnik RS, broj 112/2015</p>

<p class="v2-clan-1">Član 72a</p>
<p class="v2-clan-left-1">Poljoprivredno zemljište u državnoj svojini fizičko lice 
može steći teretno pravnim poslom pod uslovima propisanim ovim zakonom, osim u 
oblasti administrativne linije prema Autonomnoj pokrajini Кosovo i Metohija.</p>
<p class="v2-clan-left-1">Poljoprivredno zemljište u državnoj svojini fizičko lice 
može steći ako:</p>
<p class="v2-clan-left-1">1) je državljanin Republike Srbije;</p>
<p class="v2-clan-left-1">2) ima registrovano poljoprivredno gazdinstvo u 
aktivnom statusu najmanje tri godine ili je nosilac porodičnog poljoprivrednog 
gazdinstva u aktivnom statusu najmanje tri godine;</p>
<p class="v2-clan-left-1">3) ima uslove/mehanizaciju/opremu za obavljanje 
poljoprivredne delatnosti;</p>
<p class="v2-clan-left-1">4) u svojini ima najviše do 30 ha poljoprivrednog 
zemljišta;</p>
<p class="v2-clan-left-1">5) ima prebivalište u jedinici lokalne samouprave u 
kojoj se prodaje poljoprivredno zemljište u državnoj svojini najmanje pet godine;</p>
<p class="v2-clan-left-1">6) u poslednje tri godine nije izvršilo otuđenje više od 
3 ha poljoprivrednog zemljišta u svom vlasništvu, osim u slučajevima u kojima je 
utvrđen javni interes;</p>
<p class="v2-clan-left-1">7) ukupna površina koju će fizičko lice imati u 
svojini nakon kupovine državnog poljoprivrednog zemljišta ne prelazi 40 ha.</p>
<p class="v2-clan-left-1">Predmet prodaje može da bude poljoprivredno zemljište u 
državnoj svojini ako:</p>
<p class="v2-clan-left-1">1) je udaljeno najmanje 10 km od državne granice, a uz 
saglasnost Vlade, za svaki pojedinačan slučaj, udaljenost može biti i manja, a po 
prethodno pribavljenom mišljenju ministarstva nadležnog za poslove odbrane i 
ministarstva nadležnog za unutrašnje poslove;</p>
<p class="v2-clan-left-1">2) nije predviđeno važećim planskim dokumentom;</p>
<p class="v2-clan-left-1">3) nije predmet restitucije;</p>
<p class="v2-clan-left-1">4) ne pripada zaštićenim prirodnim dobrima;</p>
<p class="v2-clan-left-1">5) ne pripada ili se ne graniči sa zonom 
bezbednosti/vojnom bazom.</p>
<p class="v2-clan-left-1">Fizičko lice koje ispunjava uslove propisane ovim 
zakonom može steći u svojinu najviše do 20 ha površine na poljoprivrednom 
zemljištu u državnoj svojini.</p>
<p class="v2-clan-left-1">Fizičko lice koje ima dospele neizmirene obaveze po 
osnovu zakupnine poljoprivrednog zemljišta u državnoj svojini ne može da postane 
vlasnik poljoprivrednog zemljišta u državnoj svojini.</p>
<p class="v2-clan-left-1">Ukupna površina poljoprivrednog zemljišta u državnoj 
svojini koja može da bude predmet prodaje ne može da iznosi više od 20% od 
ukupne površine poljoprivrednog zemljišta u državnoj svojini koja može da bude 
predmet zakupa u jedinici lokalne samoupravu.</p>
<p class="v2-clan-left-1">Vlada propisuje bliže uslove, način i postupak 
prodaje, kao i dokumentaciju koja se dostavlja u postupku prodaje.</p>
<p class="hide-change">*Službeni glasnik RS, broj 112/2015</p>

<p class="v2-clan-1">Član 72b</p>
<p class="v2-clan-left-1">Pravo preče kupovine poljoprivrednog zemljišta u 
državnoj svojini ima fizičko lice koje ispunjava opšte uslove iz člana 72. ovog 
zakona, kao i posebne uslove po sledećem redosledu:</p>
<p class="v2-clan-left-1">1) da je vlasnik infrastrukture na poljoprivrednom 
zemljištu u državnoj svojini koje je predmet prodaje;</p>
<p class="v2-clan-left-1">2) da je suvlasnik sa Republikom Srbijom na 
katastarskoj parceli koja je predmet prodaje, a suvlasnički deo Republike Srbije 
je manje površine od površine koja je u vlasništvu tog fizičkog lica;</p>
<p class="v2-clan-left-1">3) da je vlasnik poljoprivrednog zemljišta koje se 
graniči sa katastarskom parcelom u državnoj svojini koja je predmet prodaje;</p>
<p class="v2-clan-left-1">4) da je zakupac poljoprivrednog zemljišta u državnoj 
svojini koje je predmet prodaje i ima zaključen ugovor o zakupu poljoprivrednog 
zemljišta u državnoj svojini na period duži od 20 godina;</p>
<p class="v2-clan-left-1">5) da ima prebivalište najmanje pet godina u 
katastarskoj opštini u kojoj se prodaje poljoprivredno zemljište u državnoj 
svojini.</p>
<p class="hide-change">*Službeni glasnik RS, broj 112/2015</p>

<p class="v2-clan-1">Član 72v</p>
<p class="v2-clan-left-1">Poljoprivredno zemljište u državnoj svojini koje je 
predmet prodaje utvrđuje Ministarstvo na predlog jedinice lokalne samouprave.</p>
<p class="v2-clan-left-1">Nadležni organ jedinice lokalne samouprave opredeljuje 
površine za prodaju poljoprivrednog zemljišta u državnoj svojini, i to počevši od 
najmanjih katastarskih parcela, i objavljuje javni poziv za prikupljanje ponuda uz 
saglasnost Ministarstva.</p>
<p class="v2-clan-left-1">Javni poziv obavezno sadrži broj katastarske parcele i 
početnu tržišnu vrednost.</p>
<p class="v2-clan-left-1">Javni poziv se objavljuje na oglasnoj tabli jedinice 
lokalne samouprave i mesne zajednice, na internet portalu jedinice lokalne 
samouprave, dnevnom listu i službenom glasilu jedinice lokalne samouprave.</p>
<p class="v2-clan-left-1">Nadležni organ jedinice lokalne samouprave razmatra 
ponude i ako su ispunjeni svi uslovi predviđeni ovim zakonom donosi odluku o 
prodaji uz prethodnu saglasnost Ministarstva.</p>
<p class="v2-clan-left-1">Ako se više fizičkih lica prijavi za isto 
poljoprivredno zemljište u državnoj svojini prednost ima lice koje ima pravo preče 
kupovine ako prihvati najvišu ponuđenu cenu, a ako se ne prijavi nijedno fizičko 
lice koje ostvaruje pravo preče kupovine poljoprivrednog zemljišta u državnoj 
svojini, prednost ima lice koje je ponudilo najvišu cenu.</p>
<p class="v2-clan-left-1">Tržišnu vrednost za poljoprivredno zemljište u državnoj 
svojini koje je predmet prodaje utvrđuje Ministarstvo finansija – Poreska uprava 
za svaku jedinicu lokalne samouprave.</p>
<p class="v2-clan-left-1">Bliže uslove, način i postupak za utvrđivanje tržišne 
vrednosti propisuje ministar nadležan za poslove finansija uz saglasnost 
ministra nadležnog za poslove poljoprivrede.</p>
<p class="v2-clan-left-1">Protiv odluke o prodaji poljoprivrednog zemljišta u 
državnoj svojini može se uložiti žalba Ministarstvu u roku od 15 dana od dana 
donošenja odluke.</p>
<p class="hide-change">*Službeni glasnik RS, broj 112/2015</p>

<p class="v2-clan-1">Član 72g</p>
<p class="v2-clan-left-1">Na osnovu pravosnažne odluke o prodaji poljoprivrednog 
zemljišta u državnoj svojini Ministarstvo i kupac zaključuju ugovor o kupoprodaji 
poljoprivrednog zemljišta u državnoj svojini.</p>
<p class="v2-clan-left-1">Poljoprivredno zemljište u državnoj svojini koje je 
predmet ugovora o kupoprodaji ne sme se otuđiti, dati u zakup najmanje petnaest 
godina od dana prodaje, niti biti predmet hipoteke i drugih opterećenja, osim u 
slučaju propisanom stavom 5. ovog člana.</p>
<p class="v2-clan-left-1">Odredba stava 2. ovog člana odnosi se i na naslednike, 
odnosno pravne sledbenike kupca.</p>
<p class="v2-clan-left-1">Po isteku roka iz st. 2. i 3. ovog člana, Republika 
Srbija ima pravo preče kupovine ako kupljeno zemljište bude predmet prodaje.</p>
<p class="v2-clan-left-1">Ugovorom o kupoprodaji poljoprivrednog zemljišta u 
državnoj svojini može se ugovoriti plaćanje cene u ratama u roku koji nije duži 
od deset godina od dana zaključenja kupoprodajnog ugovora uz dostavljanje sredstva 
obezbeđenja.</p>
<p class="v2-clan-left-1">U slučaju iz stava 5. ovog člana sredstva obezbeđenja 
koja dostavlja kupac mogu biti:</p>
<p class="v2-clan-left-1">1) ugovor o jemstvu pravnog lica u iznosu ugovorne 
vrednosti;</p>
<p class="v2-clan-left-1">2) bankarska garancija u iznosu ugovorne vrednosti;</p>
<p class="v2-clan-left-1">3) hipoteka na zemljištu koje je predmet prodaje.</p>
<p class="v2-clan-left-1">Poljoprivredno zemljište koje je predmet ugovora o 
kupoprodaji može se koristiti isključivo u poljoprivredne svrhe.</p>
<p class="v2-clan-left-1">Ukoliko kupac ne izvrši obavezu plaćanja u ratama u 
skladu sa zaključenim ugovorom, ugovor se raskida, a uplaćena sredstva se vraćaju 
kupcu umanjena za visinu zakupnine za period korišćenja poljoprivrednog zemljišta.</p>
<p class="hide-change">*Službeni glasnik RS, broj 112/2015</p>

<p class="v2-clan-1">Član 72d</p>
<p class="v2-clan-left-1">Sredstva ostvarena od prodaje poljoprivrednog zemljišta 
u državnoj svojini prihod su budžeta Republike Srbije.</p>
<p class="hide-change">*Službeni glasnik RS, broj 112/2015</p>

<p class="v2-italik-1">Uslovi za promet poljoprivrednog zemljišta u privatnoj svojini
</p><p class="hide-change">*Službeni glasnik RS, broj 80/2017</p>

<p class="v2-clan-1">Član 72đ</p>
<p class="v2-clan-left-1">Državljanin države članice Evropske unije poljoprivredno zemljište u privatnoj 
svojini, polazeći od Sporazuma, može steći pravnim poslom uz naknadu ili bez 
naknade pod uslovima propisanim ovim zakonom.</p>
<p class="v2-clan-left-1">Poljoprivredno zemljište u privatnoj svojini lice iz stava 1. ovog člana može 
steći ako:</p>
<p class="v2-clan-left-1">1) je najmanje deset godina stalno nastanjeno u jedinici lokalne samouprave u 
kojoj se vrši promet poljoprivrednog zemljišta;</p>
<p class="v2-clan-left-1">2) obrađuje najmanje tri godine poljoprivredno zemljište koje je predmet pravnog 
posla uz naknadu ili bez naknade;</p>
<p class="v2-clan-left-1">3) ima registrovano poljoprivredno gazdinstvo u aktivnom statusu kao nosilac 
porodičnog poljoprivrednog gazdinstva, u skladu sa zakonom kojim se uređuje 
poljoprivreda i ruralni razvoj bez prekida najmanje deset godina;</p>
<p class="v2-clan-left-1">4) ima u vlasništvu mehanizaciju i opremu za obavljanje poljoprivredne 
proizvodnje.</p>
<p class="v2-clan-left-1">Predmet pravnog posla iz stava 1. ovog člana može da bude poljoprivredno 
zemljište u privatnoj svojini ako:</p>
<p class="v2-clan-left-1">1) nije poljoprivredno zemljište koje je u skladu sa posebnim zakonom određeno 
kao građevinsko zemljište;</p>
<p class="v2-clan-left-1">2) ne pripada zaštićenim prirodnim dobrima;</p>
<p class="v2-clan-left-1">3) ne pripada ili se ne graniči sa vojnim postrojenjem 
i vojnim kompleksom i ne nalazi se u zaštitnim zonama oko vojnih postrojenja, 
vojnih kompleksa, vojnih objekata i objekata vojne infrastrukture, niti pripada 
i ne graniči se sa teritorijom Кopnene zone bezbednosti<o:p>.&nbsp;</o:p></p>
<p class="v2-clan-left-1">Predmet pravnog posla iz stava 1. ovog člana ne može da bude poljoprivredno 
zemljište u privatnoj svojini koje se nalazi na udaljenosti do 10 km od granice 
Republike Srbije.</p>
<p class="v2-clan-left-1">Lice iz stava 2. ovog člana može steći u svojinu najviše do 2 ha 
poljoprivrednog zemljišta u privatnoj svojini, ako su ispunjeni uslovi propisani 
ovim zakonom.</p>
<p class="v2-clan-left-1">Ispunjenost uslova iz st. 2–4. utvrđuje ministar nadležan za poslove 
poljoprivrede.</p>
<p class="v2-clan-left-1">Odredbe stava 4. ovog člana ne primenjuju se u slučaju povraćaja imovine koja 
se vrši u skladu sa zakonima kojima se uređuje vraćanje oduzete imovine bivšim 
vlasnicima.</p>
<p class="v2-clan-left-1">Dužina perioda propisana u stavu 2. tač. 1)–3) ovog člana utvrđuje se počevši 
od dana početka primene ovog zakona.</p>
<p class="v2-clan-left-1">Republika Srbija ima pravo preče kupovine poljoprivrednog zemljišta u privatnoj 
svojini koje je predmet pravnog posla iz stava 1. ovog člana.</p>
<p class="v2-clan-left-1">Pravo preče kupovine odobrava Vlada na predlog Кomisije.</p>
<p class="v2-clan-left-1">Кomisiju iz stava 10. ovog člana obrazuju zajednički ministar nadležan za 
poslove poljoprivrede i ministar nadležan za poslove finansija.</p>
<p class="v2-clan-left-1">Ministar nadležan za poslove poljoprivrede i ministar nadležan za poslove 
finansija sporazumno propisuju uslove, rok, način i postupak prava preče 
kupovine.</p>
<p class="v2-clan-left-1">	Pravni posao iz stava 1. ovog člana kojim se vrši promet poljoprivrednog 
	zemljišta u privatnoj svojini zaključen suprotno odredbama ovog zakona, ništav 
	je.</p>
<p><span class="hide-change">*Službeni glasnik RS, broj 80/2017</span></p>
<p class="italik">Zamena poljoprivrednog zemljišta u državnoj svojini </p>

<p class="clan">Član 73.</p>
<p>Poljoprivredno zemljište u državnoj svojini može se zameniti za poljoprivredno 
zemljište u svojini pravnih i fizičkih lica u slučaju ukrupnjavanja poljoprivrednog 
zemljišta<span class="v2-clan-left-1"> u državnoj svojini.</span></p>
<p class="v2-clan-left-1">Odluku o zameni poljoprivrednog zemljišta u državnoj 
svojini donosi Vlada na predlog Ministarstva, odnosno izvršnog organa autonomne 
pokrajine za poljoprivredno zemljište koje se nalazi na teritoriji autonomne 
pokrajine.</p>
<p>Zamena iz stava 1. ovog člana vrši se pod uslovom da poljoprivredno zemljište u 
državnoj svojini i poljoprivredno zemljište u svojini pravnih i fizičkih lica koje 
se zamenjuje, imaju istu tržišnu vrednost.</p>
<p>Ugovor o zameni poljoprivrednog zemljišta iz stava 1. ovog člana zaključuju 
Ministarstvo i vlasnik poljoprivrednog zemljišta.</p>
<p>Procena tržišne vrednosti poljoprivrednog zemljišta iz 
<span class="v2-clan-left-1">stava 3.</span> ovog člana 
vrši se na osnovu podataka o tržišnoj ceni na području na kojem se zemljište 
nalazi pribavljenih od nadležnog organa. </p>
<p class="hide-change">*Službeni glasnik RS, broj 41/2009</p>

<p class="bold">3. Кorišćenje pašnjaka </p>

<p class="italik">Кorišćenje pašnjaka</p>

<p class="clan">Član 74.</p>
<p>Vlasnik, odnosno korisnik pašnjaka dužan je da utvrdi uslove i način za 
korišćenje pašnjaka (površinu, prinos, kapacitet korišćenja za pojedine vrste 
stoke, korišćenje vode, mere za unapređenje proizvodnje i potrebna sredstva).</p>
<p>Vlasnik, odnosno korisnik pašnjaka dužan je da o uslovima i načinu korišćenja 
pašnjaka obavesti lica čija se stoka napasa na pašnjaku pre početka korišćenja 
pašnjaka.</p>
<p>Lica čija se stoka napasa na pašnjacima dužna su da se pridržavaju načina i 
vremena ispaše stoke koji su određeni uslovima i načinom korišćenja pašnjaka.</p>
<p>Vlasnik, odnosno korisnik pašnjaka dužan je da na vodama za napajanje stoke, 
koje se nalaze na pašnjacima, dozvoli napajanje stoke i držaocima stoke koji te 
pašnjake ne koriste, a prirodno su upućeni na iskorišćavanje voda na tim 
pašnjacima.</p>
<p>Na korišćenje pašnjaka u državnoj svojini koji su vraćeni selu na korišćenje 
primenjuje se zakon kojim se uređuje vraćanje utrina i pašnjaka selima na 
korišćenje. </p>

<p class="italik">Privođenje pašnjaka drugoj kulturi </p>

<p class="clan">Član 75.</p>
<p>Pašnjak se može privesti drugoj kulturi samo pod uslovom da se time postiže 
racionalnije i ekonomičnije korišćenje zemljišta. </p>

<p class="clan">VI INFORMACIONI SISTEM O POLJOPRIVREDNOM ZEMLJIŠTU </p>

<p class="bold">Informacioni sistem o poljoprivrednom zemljištu</p>

<p class="clan">Član 76.</p>
<p>Informacioni sistem o poljoprivrednom zemljištu, kao deo jedinstvenog 
informacionog sistema Republike, obezbeđuje evidenciju podataka o poljoprivrednom 
zemljištu, pristup podacima od strane ovlašćenih korisnika nezavisno od njihove 
lokacije, razmenu podataka i informacija između subjekata informacionog sistema, 
državnih organa i kvalitet podataka i informacija. </p>

<p class="bold">Uspostavljanje i održavanje informacionog sistema o poljoprivrednom zemljištu 
</p>

<p class="clan">Član 77.</p>
<p>Uspostavljanje i održavanje informacionog sistema o poljoprivrednom zemljištu 
obuhvata sledeće poslove: planiranje i programiranje razvoja informacionog 
sistema, organizaciju i koordinaciju rada na razvoju i funkcionisanju pojedinih 
podsistema i primenu jedinstvenih standarda, definicija, klasifikacija, 
šifarnika, kao i standarda za korišćenje informacione tehnologije radi nesmetane 
razmene i korišćenja podataka i informacija sa drugim informacionim sistemima 
Republike Srbije. </p>

<p class="v2-clan-1">VIa UPRAVA ZA POLJOPRIVREDNO ZEMLJIŠTE</p>
<p class="hide-change">*Službeni glasnik RS, broj 41/2009</p>

<p class="v2-bold-1">Obrazovanje Uprave</p>

<p class="hide-change">*Službeni glasnik RS, broj 41/2009</p>

<p class="v2-clan-1">Član 77a</p>
<p class="v2-clan-left-1">Radi obavljanja stručnih poslova u oblasti zaštite, 
uređenja i korišćenja poljoprivrednog zemljišta i upravljanja poljoprivrednim zemljištem 
u državnoj svojini obrazuje se Uprava.</p>
<p class="hide-change">*Službeni glasnik RS, broj 41/2009</p>

<p class="v2-bold-1">Poslovi Uprave</p>
<p class="hide-change">*Službeni glasnik RS, broj 41/2009</p>

<p class="v2-clan-1">Član 77b</p>
<p class="v2-clan-left-1">Uprava obavlja sledeće poslove:</p>
<p class="v2-clan-left-1">1) upravlja poljoprivrednim zemljištem u državnoj 
svojini;</p>
<p class="v2-clan-left-1">2) uspostavlja i vodi informacioni sistem o 
poljoprivrednom zemljištu Republike Srbije;</p>
<p class="v2-clan-left-1">3) raspodeljuje sredstva za izvođenje radova i prati 
realizaciju godišnjeg programa zaštite, uređenja i korišćenja poljoprivrednog 
zemljišta za Republiku Srbiju;</p>
<p class="v2-clan-left-1">4) ostvaruje međunarodnu saradnju u oblasti zaštite, 
uređenja i korišćenja poljoprivrednog zemljišta;</p>
<p class="v2-clan-left-1">5) prati izradu Poljoprivredne osnove Republike i njeno ostvarivanje;</p>
<p class="v2-clan-left-1">6) obavlja i druge poslove iz oblasti planiranja, 
zaštite, uređenja i korišćenja poljoprivrednog zemljišta.</p>
<p class="hide-change">*Službeni glasnik RS, broj 41/2009</p>

<p class="clan">VII UPRAVA ZA POLJOPRIVREDNO ZEMLJIŠTE </p>

<p class="bold">Obrazovanje Uprave</p>

<p class="hide-change" style="text-align: center"><em>Član 78. </em> </p>
<p class="hide-change" style="text-align: center"><em>Prestao je da važi (vidi član 51. Zakona - 65/2008-3)</em></p>

<p class="bold">Poslovi Uprave </p>

<p class="hide-change" style="text-align: center"><em>Član 79. </em> </p>
<p class="hide-change" style="text-align: center"><em>Prestao je da važi (vidi član 51. Zakona - 65/2008-3)</em></p>

<p class="clan">VIII OVLAŠĆENJE ZA DONOŠENJE PODZAКONSКIH AКATA </p>

<p class="clan">Član 80.</p>
<p>Ministar bliže propisuje:</p>
<p class="v2-clan-left-1">1) sadržinu, način izrade i vršenja stručne kontrole 
Poljoprivredne osnove Republike i poljoprivredne osnove autonomne pokrajine, kao i 
uslove i način njihovog izlaganja na javni uvid (čl. 7, 9, 10. i 13);</p>
<p class="hide-change"><em>2) brisana je (vidi član 31. Zakona - 41/2009-206)</em></p>
<p>3) uslove koje treba da ispuni privredno društvo, odnosno preduzeće ili drugo 
pravno lice u pogledu tehničkih i stručnih kapaciteta za ispitivanje opasnih i 
štetnih materija u poljoprivrednom zemljištu i vodi za navodnjavanje (član 17. stav 
2);</p>
<p>4) dozvoljene količine opasnih i štetnih materija u poljoprivrednom zemljištu i 
vodi za navodnjavanje i metod njihovog ispitivanja (član 17. stav 3); 
</p>
<p>5) uslove koje treba da ispuni privredno društvo, odnosno preduzeće ili drugo 
pravno lice u pogledu tehničkih i stručnih kapaciteta za vršenje kontrole 
plodnosti, odnosno utvrđivanje količine mineralnih đubriva i pesticida u 
obradivom poljoprivrednom zemljištu (član 21. stav 3); </p>
<p>6) po prethodno pribavljenom mišljenju organizacije nadležne za geodetske 
poslove, sadržinu, postupak izrade i donošenja programa komasacije, sadržinu 
odluke o sprovođenju komasacije, načela komasacije, način rada komisije i njenih 
podkomisija (čl. 32, 34. i 35);</p>
<p>7) po prethodno pribavljenom mišljenju organizacije nadležne za geodetske 
poslove, sadržinu tehničke dokumentacije za izvođenje geodetsko-tehničkih radova 
(projekata) u komasaciji (član 32);</p>
<p>8) uslove, način i postupak dobrovoljnog grupisanja zemljišta (član 48);</p>
<p>9) sadržinu i postupak utvrđivanja klasa pogodnosti za navodnjavanje obradivog 
poljoprivrednog zemljišta (član 51); </p>
<p>10) uslove koje treba da ispuni privredno društvo, odnosno preduzeće ili 
drugo pravno lice za izradu projekta: rekultivacije poljoprivrednog zemljišta, 
melioracije livada i pašnjaka, pretvaranja neobradivog u obradivo poljoprivredno 
zemljište, poboljšanja kvaliteta obradivog poljoprivrednog zemljišta (čl. 55, 56, 57. 
i 58);</p>
<p>11) kodeks dobre poljoprivredne prakse (član 59. stav 1. tačka 2);</p>
<p>12) način i postupak davanja u zakup obradivog poljoprivrednog zemljišta koje 
nije obrađeno u prethodnom vegetacionom periodu (član 59. stav 2)<span class="v2-clan-left-1">;</span></p>
<p class="v2-clan-left-1">12a) bliže uslove, način i postupak davanja na 
korišćenje poljoprivrednog zemljišta u državnoj svojini pravnim licima u državnoj 
svojini registrovanim za poslove u oblasti šumarstva;</p>
<p class="v2-clan-left-2">12b) uslove i postupak davanja na korišćenje 
poljoprivrednog zemljišta u državnoj svojini, davanje u zakup po osnovu prava 
prečeg zakupa i putem javnog nadmetanja (čl. 61, 64, 64a i 64b).</p>
<p class="hide-change">*Službeni glasnik RS, broj 41/2009</p>
<p class="hide-change">**Službeni glasnik RS, broj 112/2015</p>

<p class="clan">IX NADZOR </p>

<p class="bold">Nadležnost za vršenje nadzora</p>

<p class="clan">Član 81.</p>
<p>Nadzor nad sprovođenjem ovog zakona i propisa donetih na osnovu njega, osim 
izvođenja geodetsko-tehničkih radova u postupku komasacije, vrši Ministarstvo. 
</p>

<p class="bold">Inspekcijski nadzor </p>

<p class="clan">Član 82.</p>
<p>Inspekcijski nadzor Ministarstvo vrši preko republičkog poljoprivrednog 
inspektora (u daljem tekstu: inspektor).</p>
<p>Poslove inspektora može da vrši diplomirani inženjer poljoprivrede smera 
melioracije, ratarskog, opšteg, voćarsko-vinogradarskog ili agronomskog, sa 
položenim državnim stručnim ispitom i najmanje tri godine radnog iskustva. 
</p>

<p class="bold">Ovlašćenja inspektora </p>

<p class="clan">Član 83.</p>
<p>Inspektor je ovlašćen i dužan da vrši:</p>
<p>1) kontrolu da li se poljoprivredno zemljište koje je prostornim ili 
urbanističkim planom određeno da bude građevinsko, do njegovog privođenja 
planiranoj nameni koristi za poljoprivrednu proizvodnju; </p>
<p>2) kontrolu da li vlasnik, odnosno korisnik poljoprivrednog zemljišta redovno 
obrađuje poljoprivredno zemljište, primenjuje mere propisane ovim zakonom i drugim 
propisima i da li postupa kao dobar domaćin i po pravilima kodeksa dobre 
poljoprivredne prakse;</p>
<p>3) kontrolu ispuštanja i odlaganja opasnih i štetnih materija na poljoprivrednom 
zemljištu; </p>
<p>4) kontrolu u cilju utvrđivanja dozvoljenih količina opasnih i štetnih materija 
u poljoprivrednom zemljištu i vodi za navodnjavanje; </p>
<p>5) kontrolu da li privredno društvo, odnosno preduzeće, odnosno drugo pravno 
lice ima ovlašćenje za utvrđivanje opasnih i štetnih materija u poljoprivrednom 
zemljištu i vodi za navodnjavanje; </p>
<p>6) kontrolu u cilju utvrđivanja da li vlasnik, odnosno korisnik obradivog 
poljoprivrednog zemljišta vrši kontrolu plodnosti zemljišta od prve do pete 
katastarske klase; </p>
<p>7) kontrolu u cilju utvrđivanja da li privredno društvo, odnosno preduzeće, 
odnosno drugo pravno lice ima ovlašćenje za utvrđivanje kontrole plodnosti 
zemljišta i količine unetog mineralnog đubriva i pesticida u obradivo 
poljoprivredno zemljište; </p>
<p>8) kontrolu da li se obradivo poljoprivredno zemljište prve, druge, treće, 
četvrte i pete katastarske klase koristi u nepoljoprivredne svrhe;
</p>
<p>9) kontrolu u cilju utvrđivanja da li se vrši usitnjavanje parcela na obradivom 
poljoprivrednom zemljištu, odnosno na poljoprivrednom zemljištu uređenom 
komasacijom; </p>
<p>10) kontrolu u cilju utvrđivanja da li je za eksploataciju mineralnih sirovina 
ili za druge namene koje nemaju trajni karakter, kao i za odlaganje jalovine, 
pepela, šljake i drugih opasnih i štetnih materija dobijena saglasnost 
Ministarstva; </p>
<p>11) kontrolu faktičkog načina korišćenja poljoprivrednog zemljišta u slučaju 
promene namene korišćenja poljoprivrednog zemljišta;</p>
<p>12) kontrolu da li se radovi na rekultivaciji poljoprivrednog zemljišta vrše po 
projektu rekultivacije;</p>
<p>13) kontrolu da li privredno društvo, odnosno preduzeće ili drugo pravno lice 
ima ovlašćenje za izradu: projekta rekultivacije poljoprivrednog zemljišta, 
projekta melioracija livada i pašnjaka, projekta pretvaranja neobradivog 
poljoprivrednog zemljišta u obradivo, projekta poboljšanja kvaliteta obradivog 
poljoprivrednog zemljišta;</p>
<p>14) kontrolu da li je investitor za eksploataciju mineralnih sirovina, 
odlaganje jalovine, pepela, šljake i drugih opasnih i štetnih materija, kao i u 
drugim slučajevima platio naknadu za promenu namene; </p>
<p>15) kontrolu da li se melioracije livada i pašnjaka izvode na osnovu projekta 
melioracije livada i pašnjaka; </p>
<p>16) kontrolu da li se neobradivo poljoprivredno zemljište privodi u obradivo na 
osnovu projekta pretvaranja neobradivog poljoprivrednog zemljišta u obradivo; 
</p>
<p>17) kontrolu da li se poboljšanje kvaliteta obradivog poljoprivrednog zemljišta 
izvodi na osnovu projekta poboljšanja kvaliteta obradivog poljoprivrednog zemljišta; 
</p>
<p class="v2-clan-left-1">17a) kontrolu da li je nadležni organ jedinice lokalne 
samouprave doneo godišnji program zaštite, uređenja i korišćenja poljoprivrednog 
zemljišta;</p>
<p>18) kontrolu da li vlasnik, odnosno korisnik obradivog poljoprivrednog 
zemljišta isto redovno obrađuje, odnosno primenjuje mere u skladu sa ovim zakonom 
i propisima donetim na osnovu ovog zakona; </p>
<p>19) kontrolu da li zakupac poljoprivrednog zemljišta u državnoj svojini to 
zemljište daje u podzakup<span class="v2-clan-left-1">, odnosno kontrolu pravnog osnova za korišćenje 
poljoprivrednog zemljišta u državnoj svojini</span>; </p>
<p class="v2-clan-left-1">19a) kontrolu uspostavljanja plodoreda i vođenja knjige 
polja za biljnu proizvodnju u skladu sa ovim zakonom;</p>
<p>20) kontrolu da li zakupac poljoprivrednog zemljišta u državnoj svojini vrši 
investicione radove na poljoprivrednom zemljištu ili menja način njegovog korišćenja 
bez odobrenja zakupodavca; </p>
<p>21) kontrolu da li je vlasnik, odnosno korisnik pašnjaka utvrdio način i 
uslove za korišćenje pašnjaka; </p>
<p>22) kontrolu privođenja pašnjaka drugoj kulturi. </p>
<p class="hide-change">*Službeni glasnik RS, broj 112/2015</p>

<p class="clan">Član 84.</p>
<p>U vršenju poslova iz člana 83. ovog zakona inspektor je ovlašćen da:</p>
<p>1) naredi investitoru vraćanje poljoprivrednog zemljišta u prvobitno stanje ako 
poljoprivrednim osnovama zaštite, uređenja i korišćenja poljoprivrednog zemljišta 
nije predviđeno za korišćenje u nepoljoprivredne svrhe; </p>
<p>2) zabrani ispuštanje i odlaganje opasnih i štetnih materija na poljoprivrednom 
zemljištu i kanalima za navodnjavanje u količini koja može da ošteti i smanji 
proizvodnu sposobnost poljoprivrednog zemljišta i kvalitet vode za navodnjavanje; 
</p>
<p>3) naredi vlasniku, odnosno korisniku obradivog poljoprivrednog zemljišta da 
izvrši kontrolu plodnosti zemljišta od prve do pete katastarske klase u roku od 
dva do šest meseci; </p>
<p>4) zabrani korišćenje obradivog poljoprivrednog zemljišta prve, druge, treće, 
četvrte i pete katastarske klase u nepoljoprivredne svrhe; </p>
<p>5) zabrani eksploataciju mineralnih sirovina (gline, šljunka, peska, treseta i 
kamena), odnosno odlaganje jalovine, pepela, šljake i drugih opasnih i štetnih 
materija na poljoprivrednom zemljištu ako se vrši bez prethodno pribavljene 
saglasnosti Ministarstva, bez projekta rekultivacije i bez plaćene naknade za 
promenu namene; </p>
<p>6) naredi investitoru pribavljanje saglasnosti za eksploataciju mineralnih 
sirovina i plaćanje naknade za promenu namene u roku od 30 do 90 dana; 
</p>
<p>7) naloži investitoru da u roku od 30 do 90 dana pribavi dokaz o izvršenoj 
uplati naknade za promenu namene u visini utvrđenoj rešenjem opštinske, odnosno 
gradske uprave i dostavi na uvid inspektoru; </p>
<p>8) naredi investitoru izvođenje rekultivacije poljoprivrednog zemljišta u skladu 
sa projektom; </p>
<p>9) naredi izvođenje radova u skladu sa projektom melioracija livada i pašnjaka, 
pretvaranja neobradivog poljoprivrednog zemljišta u obradivo i poboljšanja kvaliteta 
obradivog poljoprivrednog zemljišta;</p>
<p>10) naredi vlasniku, odnosno korisniku obradivog poljoprivrednog zemljišta da 
ga redovno obrađuje i primenjuje mere u skladu sa ovim zakonom i propisima 
donetim na osnovu ovog zakona; </p>
<p>11) zabrani izvođenje investicionih radova na poljoprivrednom zemljištu u 
državnoj svojini i menjanje načina njegovog korišćenja bez odobrenja zakupodavca; 
</p>
<p>12) naredi korisniku pašnjaka da utvrdi način i uslove za korišćenje pašnjaka; 
</p>
<p>13) zabrani privođenje pašnjaka drugoj kulturi ako se time ne postiže 
racionalnije i ekonomičnije korišćenje zemljišta. </p>
<p>O preduzetim merama iz stava 1. ovog člana inspektor donosi rešenje. 
</p>
<p>Na rešenje inspektora može se izjaviti žalba Ministru. </p>

<p class="clan">X КAZNENE ODREDBE </p>

<p class="bold">Prekršaji</p>

<p class="clan">Član 85.</p>
<p>Novčanom kaznom od 100.000 do 1.000.000 dinara kazniće se za prekršaj 
privredno društvo, odnosno preduzeće ili drugo pravno lice ako:</p>
<p>1) ispušta i odlaže opasne i štetne materije na poljoprivrednom zemljištu i u 
kanalima za odvodnjavanje i navodnjavanje (član 16);</p>
<p>2) proizvodi poljoprivredne kulture i vrši navodnjavanje suprotno odredbama 
člana 17. stav 3. ovog zakona; </p>
<p>3) obradivo poljoprivredno zemljište prve, druge, treće, četvrte i pete 
katastarske klase koristi u nepoljoprivredne svrhe (član 22);</p>
<p>4) vrši eksploataciju mineralnih sirovina, odnosno odlaganje jalovine, pepela, 
šljake i drugih opasnih i štetnih materija na poljoprivrednom zemljištu bez 
prethodno pribavljene saglasnosti Ministarstva i bez plaćene naknade za promenu 
namene (član 23);</p>
<p class="hide-change"><em>5) prestala je da važi (vidi član 278. Zakona - 
95/2018-267)</em></p>
<p>6) vrši usitnjavanje poljoprivrednog zemljišta na parcele čija je površina manja 
od pola hektara, odnosno poljoprivrednog zemljišta uređenog komasacijom na parcele 
čija je površina manja od jednog hektara (član 27);</p>
<p>7) vrši ispašu stoke na obradivom poljoprivrednom zemljištu osim na sopstvenom, 
spaljuje organske ostatke posle žetve ili pričini poljsku štetu (član 28);</p>
<p>8) privodi poljoprivredno zemljište odgovarajućoj nameni, odnosno osposobljava 
ga za poljoprivrednu proizvodnju bez projekta rekultivacije poljoprivrednog 
zemljišta, kao i ako rekultivaciju ne vrši po projektu (član 55);</p>
<p>9) poljoprivredno zemljište u državnoj svojini daje u podzakup<span class="v2-clan-left-1"> odnosno ne 
uspostavi plodored i ne vodi knjigu polja za biljnu proizvodnju u skladu sa ovim 
zakonom</span> (član 62);</p>
<p>10) vrši investicione radove na poljoprivrednom zemljištu u državnoj svojini 
ili menja način njegovog korišćenja bez odobrenja zakupodavca (član 67).</p>
<p>Novčanom kaznom od 5.000 do 50.000 dinara kazniće se za prekršaj iz stava 1. 
ovog člana odgovorno lice u privrednom društvu, odnosno preduzeću ili drugom 
pravnom licu, kao i vlasnik, odnosno korisnik poljoprivrednog zemljišta-fizičko 
lice.</p>
<p>Novčanom kaznom od 25.000 do 250.000 dinara kazniće se za prekršaj iz stava 
1. ovog člana preduzetnik. </p>
<p class="hide-change">*Službeni glasnik RS, broj 112/2015</p>

<p class="clan">Član 86.</p>
<p>Novčanom kaznom od 20.000 do 200.000 dinara kazniće se za prekršaj privredno 
društvo, odnosno preduzeće ili drugo pravno lice ako: </p>
<p>1) poljoprivredno zemljište, odnosno poljoprivredno zemljište koje je prostornim 
ili urbanističkim planom određeno da bude građevinsko, do privođenja planiranoj 
nameni, redovno ne obrađuje i ne koristi za poljoprivrednu proizvodnju (član 3);</p>
<p>2) ispitivanje opasnih i štetnih materija u poljoprivrednom zemljištu i vodi za 
navodnjavanje vrši bez ovlašćenja Ministarstva (član 17. stav 2);</p>
<p>3) ne vrši kontrolu plodnosti obradivog poljoprivrednog zemljišta i kontrolu 
količine mineralnih đubriva i pesticida unetih u obradivo poljoprivredno zemljište 
od prve do pete katastarske klase (član 21. st. 1. i 2);
</p>
<p>4) ispitivanje plodnosti obradivog poljoprivrednog zemljišta i utvrđivanje 
količine unetih mineralnih đubriva i pesticida u obradivo poljoprivredno 
zemljište, vrši bez ovlašćenja Ministarstva (član 21. stav 3);</p>
<p>5) ne dozvoli pristup na svoje zemljište stručnjacima geodetskih, vodnih, 
poljoprivrednih i drugih organizacija, koje obavljaju radove u vezi sa uređenjem 
poljoprivrednog zemljišta (član 30);</p>
<p>6) izrađuje projekat rekultivacije poljoprivrednog zemljišta suprotno odredbama 
člana 55. ovog zakona; </p>
<p>7) izrađuje projekat melioracija livada i pašnjaka suprotno odredbama člana 
56. ovog zakona;</p>
<p>8) izrađuje projekat pretvaranja neobradivog poljoprivrednog zemljišta u 
obradivo suprotno odredbama člana 57. ovog zakona;</p>
<p>9) izrađuje projekat poboljšanja kvaliteta obradivog poljoprivrednog zemljišta 
suprotno odredbama člana 58. ovog zakona;</p>
<p>10) obradivo poljoprivredno zemljište redovno ne obrađuje, poljoprivredno 
zemljište ne koristi po pravilima kodeksa dobre poljoprivredne prakse<span class="v2-clan-left-1">
</span>&nbsp;(član 59);</p>
<p>11) ne dozvoli napajanje stoke i držaocima stoke koji pašnjake ne koriste, a 
prirodno su upućeni na iskorišćavanje vode na tim pašnjacima (član 74. stav 4);</p>
<p>12) privede pašnjak drugoj kulturi suprotno članu 75. ovog zakona.</p>
<p>Novčanom kaznom od 2.000 do 20.000 dinara kazniće se za prekršaj iz stava 1. 
ovog člana odgovorno lice u privrednom društvu, odnosno preduzeću ili drugom 
pravnom licu.</p>
<p>Novčanom kaznom od 2.000 do 20.000 dinara kazniće se za prekršaj iz stava 1. 
tač. 1, 3, 5, 10, 11. i 12. ovog člana vlasnik, odnosno korisnik poljoprivrednog 
zemljišta-fizičko lice.</p>
<p>Novčanom kaznom od 5.000 do 50.000 dinara kazniće se za prekršaj iz stava 1. 
tač. 1, 3, 5, 10, 11. i 12. ovog člana preduzetnik. </p>
<p class="hide-change">*Službeni glasnik RS, broj 41/2009</p>

<p class="clan">Član 87.</p>
<p>Novčanom kaznom od <span class="v2-clan-left-1">80.000</span> do 
<span class="v2-clan-left-1">150.000</span> dinara kazniće se za prekršaj 
odgovorno lice u nadležnom organu ako:</p>
<p>1) ne donese godišnji program zaštite, uređenja i korišćenja poljoprivrednog 
zemljišta (<span class="v2-clan-left-1">član 60. stav 4</span>);</p>
<p class="hide-change"><em>2) prestala je da važi (vidi član 278. Zakona - 
95/2018-267)</em></p>
<p class="hide-change"><em>3) prestala je da važi (vidi član 278. Zakona - 
95/2018-267)</em></p>
<p class="v2-clan-left-1">4) ne dostavi podatke iz člana 60. stav 8. ovog 
zakona.</p>
<p class="hide-change">*Službeni glasnik RS, broj 112/2015</p>

<p class="clan">XI PRELAZNE I ZAVRŠNE ODREDBE </p>

<p class="bold">Započeti postupci</p>

<p class="clan">Član 88.</p>
<p>Postupak komasacije započet do dana stupanja na snagu ovog zakona, za koji 
nije doneto pravosnažno rešenje, okončaće se po propisima koji su bili na snazi 
do dana stupanja na snagu ovog zakona. </p>

<p class="clan">Član 89.</p>
<p>Preduzeća i druga pravna lica koja vrše eksploataciju mineralnih sirovina 
(gline, šljunka, treseta, kamena i dr.) ili odlaganje jalovine, pepela, šljake i 
drugih opasnih i štetnih materija na obradivom poljoprivrednom zemljištu, a do 
dana stupanja na snagu ovog zakona nisu platila naknadu za promenu namene, 
odnosno nisu uradila projekat rekultivacije, dužna su da u roku od šest meseci 
od dana stupanja na snagu ovog zakona plate naknadu za promenu namene i urade 
projekat rekultivacije.</p>
<p>Visinu naknade za promenu namene zemljišta iz stava 1. ovog člana, uslove i 
način plaćanja, na zahtev investitora ili po nalogu inspektora, rešenjem utvrđuje 
opštinska, odnosno gradska uprava u skladu sa ovim zakonom, odnosno u skladu sa 
propisima koji su bili na snazi u vreme kada je investitor započeo 
eksploataciju, ako su povoljniji za investitora.</p>
<p>Uz zahtev iz stava 2. ovog člana investitor prilaže:</p>
<p>1) dokaz o vlasništvu, odnosno pravu korišćenja obradivog poljoprivrednog 
zemljišta iz stava 1. ovog člana;</p>
<p>2) podatke o površini obradivog poljoprivrednog zemljišta iz stava 1. ovog 
člana;</p>
<p>3) kopiju plana katastarske parcele. </p>

<p class="clan">Član 90.</p>
<p>Investitori koji su obradivo poljoprivredno zemljište koje je u skladu s 
posebnim zakonom određeno kao građevinsko, priveli planiranoj nameni, a nisu 
platili naknadu za promenu namene do dana stupanja na snagu ovog zakona, dužni su 
da u roku od šest meseci od dana stupanja na snagu ovog zakona plate naknadu za 
promenu namene. </p>
<p>Visinu naknade za promenu namene zemljišta iz stava 1. ovog člana, uslove i 
način plaćanja, na zahtev investitora ili po nalogu inspektora, rešenjem utvrđuje 
opštinska, odnosno gradska uprava u skladu sa ovim zakonom, odnosno u skladu sa 
propisima koji su bili na snazi u vreme kada je investitor započeo radove na 
promeni namene, ako su povoljniji za investitora.</p>
<p>Uz zahtev iz stava 2. ovog člana investitor prilaže:</p>
<p>1) dokaz o vlasništvu, odnosno pravu korišćenja obradivog poljoprivrednog 
zemljišta iz stava 1. ovog člana;</p>
<p>2) podatke o površini obradivog poljoprivrednog zemljišta iz stava 1. ovog 
člana;</p>
<p>3) kopiju plana katastarske parcele. </p>

<p class="bold">Rok za donošenje poljoprivredne osnove </p>

<p class="clan">Član 91.</p>
<p>Poljoprivredna osnova Republike doneće se u roku od tri godine od dana stupanja 
na snagu ovog zakona, a poljoprivredna osnova autonomne pokrajine, odnosno 
poljoprivredna osnova jedinice lokalne samouprave, doneće se u roku od pet godina 
od dana donošenja Poljoprivredne osnove Republike.</p>
<p>Do donošenja poljoprivrednih osnova iz stava 1. ovog člana zaštita, uređenje i 
korišćenje poljoprivrednog zemljišta vršiće se na osnovu godišnjih programa zaštite, 
uređenja i korišćenja poljoprivrednog zemljišta koji se donose u skladu sa ovim 
zakonom. </p>

<p class="bold">Zakup određene vrste poljoprivrednog zemljišta </p>

<p class="clan">Član 92.</p>
<p>Poljoprivredno zemljište u državnoj svojini koje je saglasno Zakonu o 
prijavljivanju i evidentiranju oduzete imovine ("Službeni glasnik RS", broj 45/05), 
evidentirano u Republičkoj direkciji za imovinu Republike Srbije može se dati u 
zakup na period do tri godine. </p>

<p class="bold">Rok za donošenje podzakonskih akata </p>

<p class="clan">Član 93.</p>
<p>Propise iz člana 80. ovog zakona Ministar će doneti u roku od dve godine od 
dana stupanja na snagu ovog zakona.</p>
<p>Do donošenja propisa iz člana 80. ovog zakona primenjivaće se propisi doneti na 
osnovu Zakona o poljoprivrednom zemljištu ("Službeni glasnik RS", br. 49/92, 53/93 
- dr. zakon, 67/93 - dr. zakon, 48/94 - dr. zakon, 46/95, 54/96, 14/00 i 101/05 
- dr. zakon). </p>

<p class="bold">Prenošenje upravljanja poljoprivrednim zemljištem u državnoj svojini 
</p>

<p class="clan">Član 94.</p>
<p>Danom stupanja na snagu ovog zakona poljoprivredno zemljište u državnoj svojini 
prenosi se na upravljanje Ministarstvu do donošenja odluke o davanju u zakup tog 
zemljišta.</p>
<p>Pravnom licu koje je na dan stupanja na snagu ovog zakona imalo pravo 
korišćenja poljoprivrednog zemljišta u državnoj svojini, to pravo prestaje danom 
isteka roka određenog ugovorom o davanju na korišćenje tog zemljišta, danom 
donošenja odluke o davanju u zakup tog zemljišta, odnosno danom otuđenja tog 
zemljišta.</p>
<p>Pravno lice iz stava 2. ovog člana dužno je da u roku od 15 dana od dana 
prestanka prava korišćenja, poljoprivredno zemljište u državnoj svojini prenese u 
državinu Ministarstvu, odnosno zakupcu ili kupcu. </p>

<p class="bold">Prestanak važenja ranijih propisa </p>

<p class="clan">Član 95.</p>
<p>Danom stupanja na snagu ovog zakona prestaje da važi Zakon o poljoprivrednom 
zemljištu ("Službeni glasnik RS", br. 49/92, 53/93 - dr. zakon, 67/93 - dr. 
zakon, 48/94 - dr. zakon, 46/95, 54/96, 14/00 i 101/05 - dr. zakon) i čl. 2, 4, 
5, član 6. st. 1, 4. i 5. i čl. 7, 9, 10. i 12. Zakona o pretvaranju društvene 
svojine na poljoprivrednom zemljištu u druge oblike svojine ("Službeni glasnik RS" 
, br. 49/92 i 54/96). </p>

<p class="bold">Stupanje ovog zakona na snagu </p>

<p class="clan">Član 96.</p>
<p>Ovaj zakon stupa na snagu osmog dana od dana objavljivanja u "Službenom 
glasniku Republike Srbije".</p>

<p>&nbsp;</p>
<p class="bold">ODREDBE КOJE NISU UNETE U "PREČIŠĆEN TEКST" ZAКONA</p>

<p class="auto-style1"><em>Zakon o izmenama i dopunama Zakona o poljoprivrednom zemljištu: "Službeni 
glasnik RS", broj 41/2009-206</em></p>

<p class="auto-style1"><strong>Član 33.</strong></p>
<p><strong>Poljoprivredna osnova Republike doneće se u roku od tri godine od dana stupanja 
na snagu ovog zakona, a poljoprivredna osnova autonomne pokrajine doneće se u 
roku od pet godina od dana donošenja Poljoprivredne osnove Republike.</strong></p>
<p><strong>Do donošenja poljoprivrednih osnova iz stava 1. ovog člana zaštita, uređenje i 
korišćenje poljoprivrednog zemljišta vršiće se na osnovu godišnjih programa zaštite, 
uređenja i korišćenja poljoprivrednog zemljišta koji se donose u skladu sa ovim 
zakonom.</strong></p>

<p class="auto-style1"><strong>Član 34.</strong></p>
<p><strong>Ovaj zakon stupa na snagu osmog dana od dana objavljivanja u „Službenom 
glasniku Republike Srbije”.</strong></p>

<p>&nbsp;</p>
<p class="auto-style1"><em>Zakon o izmenama i dopunama Zakona o poljoprivrednom zemljištu: "Službeni 
glasnik RS", broj 112/2015-55</em></p>

<p class="auto-style1"><strong>Član 16.</strong></p>
<p><strong>Izuzetno, utvrđivanje prava prečeg zakupa za izradu godišnjeg programa zaštite, 
uređenja i korišćenja poljoprivrednog zemljišta za 2016. godinu, koji se izrađuje u 
skladu sa ovim zakonom, vrši na osnovu javnog poziva koji je raspisala jedinica 
lokalne samouprave.</strong></p>

<p class="auto-style1"><strong>Član 17.</strong></p>
<p><strong>Poljoprivredno zemljište u društvenoj svojini (mešovita svojina, drugi oblici 
svojine) koje nije stečeno teretno pravnim poslom i za koje nije izvršen popis 
zemljišta u skladu sa Zakonom o pretvaranju društvene svojine na poljoprivrednom 
zemljištu u druge oblike svojine („Službeni glasnik RS”, br. 49/92, 54/96 i 62/06 
– dr. zakon) prenosi se u javnu svojinu Republike Srbije.</strong></p>
<p><strong>Fizičkom licu koje je upisano kao korisnik na poljoprivrednom zemljištu u 
državnoj svojini to pravo prestaje danom stupanja na snagu ovog zakona, osim u 
slučaju ako poseduje pravosnažno rešenje o vraćanju zemljišta u skladu sa Zakonom o 
načinu i uslovima priznavanja prava i vraćanja zemljišta koje je prešlo u društvenu 
svojinu po osnovu poljoprivrednog zemljišnog fonda i konfiskacijom zbog 
neizvršenih obaveza iz obaveznog otkupa poljoprivrednih proizvoda („Službeni 
glasnik RS”, br. 18/91, 20/92 i 42/98) koje odgovara parceli koju koristi.</strong></p>
<p><strong>Danom stupanja na snagu ovog zakona Republički geodetski zavod dužan je da u 
skladu sa odredbama st. 1. i 2. ovog člana i članom 94. Zakona o poljoprivrednom 
zemljištu („Službeni glasnik RS”, br. 62/06, 65/08 – dr. zakon i 41/09), po 
službenoj dužnosti, izvrši upis poljoprivrednog zemljišta u javnu svojinu 
Republike Srbije, kojim raspolaže i upravlja Ministarstvo.</strong></p>

<p class="auto-style1"><strong>Član 18.</strong></p>
<p><strong>Ovaj zakon stupa na snagu osmog dana od dana objavljivanja u „Službenom 
glasniku Republike Srbije”.</strong></p>

