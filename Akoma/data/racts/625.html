
<link href="http://www.pravno-informacioni-sistem.rs/SlGlasnikPortal/glasnik.css" rel="stylesheet" type="text/css">
	<meta http-equiv="content-type" content="text/html; charset=UTF-8">
	<title>Zakon</title>
<style type="text/css">
.auto-style1 {
	text-align: center;
}
.auto-style2 {
	color: #008000;
}
.auto-style3 {
	color: #000000;
}
.auto-style4 {
	text-align: center;
	margin: 22px 0 8px 0;
}
</style>


	<div class="story">
				<p class="redakcijskipreciscentekst">Redakcijski prečišćen tekst</p>
				<p>&nbsp;</p>
				<p>&nbsp;</p>
				<p class="odluka-zakon">ZAКON</p>
				<p class="odluka-zakon">o osnovama sistema obrazovanja i vaspitanja</p>
				<p class="auto-style1">"Službeni glasnik RS", br. 88 od 29. 
				septembra 2017, <span title="Zakon o Nacionalnom okviru kvalifikacije ('Službeni glasnik RS', broj 27/2018), Zakon o prosvetnoj inspekciji ('Službeni glasnik RS', broj 27/2018)">27 od 6. aprila 2018 - 
				<span class="auto-style2">dr. zakoni</span><span class="auto-style3">, 
				10 od 15. februara 2019, 6 od 24. januara 2020.</span></span></p>
				<p class="bold">I. OSNOVNE ODREDBE</p>
				<p class="bold">Predmet zakona</p>
				<p class="clan">Član 1.</p>
				<p>Ovim zakonom uređuju se osnove sistema predškolskog, osnovnog i 
srednjeg obrazovanja i vaspitanja i obrazovanja odraslih, i to: principi, 
ciljevi, ishodi, standardi obrazovanja i vaspitanja, znanja, veština i 
stavova (u daljem tekstu: kompetencije), način i uslovi za obavljanje 
delatnosti predškolskog vaspitanja i obrazovanja, osnovnog i srednjeg 
obrazovanja i vaspitanja, vrste programa obrazovanja i vaspitanja, osnivanje,
 organizacija, finansiranje i nadzor nad radom ustanova obrazovanja i 
vaspitanja (u daljem tekstu: ustanova), kao i druga pitanja od značaja za 
obrazovanje i vaspitanje.</p>
				<p>Ovim zakonom uređuju se i radni odnosi zaposlenih u ustanovi.</p>
				<p><span class="v2-clan-left-1">Ovim zakonom uspostavlja se i 
				uređuje Jedinstveni informacioni sistem prosvete predškolskog, 
				osnovnog i srednjeg obrazovanja i vaspitanja, obrazovanja odraslih, 
				visokog obrazovanja i učeničkog i studentskog standarda.</span></p>
				<p>Srednje vojno obrazovanje uređuje se posebnim zakonom u sistemu odbrane i ovim zakonom.</p>
				<p>Na pitanja postupanja u upravnim stvarima, koja nisu uređena ovim 
zakonom, primenjuje se zakon kojim se uređuje opšti upravni postupak.</p>
				<p>Termini izraženi u ovom zakonu u gramatičkom muškom rodu podrazumevaju prirodni muški i ženski rod lica na koje se odnose.</p>
				<p><span class="hide-change">*Službeni glasnik RS, broj 6/2020</span></p>
				<p class="bold">Obrazovanje i vaspitanje </p>
				<p class="clan">Član 2.</p>
				<p>Sistem obrazovanja i vaspitanja obuhvata predškolsko vaspitanje i 
obrazovanje, osnovno i srednje obrazovanje i vaspitanje i obrazovanje 
odraslih.</p>
				<p>Specifičnosti obavljanja delatnosti predškolskog vaspitanja i 
obrazovanja, osnovnog obrazovanja i vaspitanja i srednjeg obrazovanja i 
vaspitanja i obrazovanja odraslih, uređuju se posebnim zakonom (u daljem 
tekstu: posebni zakon). </p>
				<p class="bold">Pravo na obrazovanje i vaspitanje</p>
				<p class="clan">Član 3.</p>
				<p>Svako lice ima pravo na obrazovanje i vaspitanje.</p>
				<p>Državljani Republike Srbije jednaki su u ostvarivanju prava na obrazovanje i vaspitanje.</p>
				<p>Lice sa smetnjama u razvoju i invaliditetom ima pravo na 
obrazovanje i vaspitanje koje uvažava njegove obrazovne i vaspitne potrebe u
 sistemu obrazovanja i vaspitanja, uz pojedinačnu odnosno grupnu dodatnu 
podršku u nastavi i učenju ili u posebnoj vaspitnoj grupi ili školi, u 
skladu sa ovim i posebnim zakonom.</p>
				<p>Lice sa izuzetnim sposobnostima ima pravo na obrazovanje i 
vaspitanje koje uvažava njegove posebne obrazovne i vaspitne potrebe, u 
obrazovno-vaspitnom sistemu, u posebnim odeljenjima ili posebnoj školi, u 
skladu sa ovim i posebnim zakonom.</p>
				<p>Strani državljanin, lice bez državljanstva i lice tražilac 
državljanstva ima pravo na obrazovanje i vaspitanje pod istim uslovima i na
 način propisan za državljane Republike Srbije.</p>
				<p class="bold">Pravo na besplatno obrazovanje</p>
				<p class="clan">Član 4.</p>
				<p>U ustanovi čiji je osnivač Republika Srbija, autonomna pokrajina ili jedinica lokalne samouprave obezbeđuje se besplatno:</p>
				<p>1) vaspitanje i obrazovanje dece u godini pred polazak u školu, u skladu sa ovim i posebnim zakonom;</p>
				<p>2) osnovno obrazovanje i vaspitanje učenika i odraslih, u skladu sa ovim i posebnim zakonom;</p>
				<p>3) srednje obrazovanje redovnih i vanrednih učenika, pod jednakim uslovima, u skladu sa ovim i posebnim zakonom. </p>
				<p>Redovan učenik jeste lice koje je u prvom razredu srednjeg 
obrazovanja i obrazovanja za rad mlađe od 17 godina, a vanredan učenik – 
lice starije od 17 godina. </p>
				<p>Izuzetno od stava 2. ovog člana, i lice mlađe od 17 godina može 
da stiče srednje obrazovanje ili obrazovanje za rad u svojstvu vanrednog 
učenika, uz saglasnost ministra nadležnog za poslove obrazovanja i 
vaspitanja (u daljem tekstu: ministar), i to:</p>
				<p>1) lice koje se profesinalno bavi sportom;</p>
				<p>2) lice čija priroda bolesti objektivno ne dozvoljava redovno pohađanje nastave; </p>
				<p>3) u drugim opravdanim slučajevima kada objektivne okolnosti ne dozvoljavaju redovno pohađanje nastave.</p>
				<p>Izuzetno od stava 2. ovog člana, lice starije od 17 godina koje 
je prethodne školske godine završilo osnovnu školu u trajanju od osam 
godina, može u narednoj školskoj godini upisati srednju školu u svojstvu 
redovnog učenika.</p>
				<p>Uzrast lica koje stiče osnovno i srednje obrazovanje po programu za odrasle, uređuje se posebnim zakonom.</p>
				<p>Lice koje je steklo srednje obrazovanje, a želi da se 
prekvalifikuje ili dokvalifikuje, stekne specijalističko ili majstorsko 
obrazovanje, plaća školarinu. </p>
				<p>Izuzetno, lica koja se iz zdravstvenih razloga prekvalifikuju ili dokvalifikuju ne plaćaju školarinu.</p>
				<p>Visinu školarine utvrđuje ministarstvo nadležno za poslove 
obrazovanja i vaspitanja (u daljem tekstu: Ministarstvo), prema vrstama 
obrazovanja i vaspitanja, s tim da se pojedini vanredni učenici – lica 
starija od 17 godina, usled teške materijalne i socijalne situacije, 
mogu osloboditi plaćanja školarine, radi postizanja pune ravnopravnosti u 
sticanju obrazovanja i vaspitanja. </p>
				<p>Roditelj, odnosno drugi zakonski zastupnik deteta i učenika može 
da se opredeli za sticanje osnovnog obrazovanja i vaspitanja, kod kuće, uz 
obezbeđivanje troškova obrazovanja i vaspitanja. </p>
				<p class="bold">Upotreba jezika</p>
				<p class="clan">Član 5.</p>
				<p>Obrazovno-vaspitni rad ostvaruje se na srpskom jeziku i ćiriličkom pismu (u daljem tekstu: srpski jezik). </p>
				<p>Za pripadnike nacionalne manjine obrazovno-vaspitni rad ostvaruje 
se na jeziku, odnosno govoru (u daljem tekstu: jezik nacionalne manjine) i
 pismu nacionalne manjine.</p>
				<p>Za pripadnike nacionalne manjine obrazovno-vaspitni rad može da se
 izvodi i dvojezično na jeziku i pismu nacionalne manjine i na srpskom 
jeziku, a u skladu sa posebnim zakonom.</p>
				<p>Obrazovno-vaspitni rad može da se izvodi i na stranom jeziku, 
odnosno dvojezično na stranom jeziku i na srpskom jeziku ili dvojezično 
na stranom jeziku i na jeziku i pismu nacionalne manjine, a u skladu sa 
ovim i posebnim zakonom.</p>
				<p>Obrazovno-vaspitni rad za lice koje koristi znakovni jezik, 
odnosno posebno pismo ili druga tehnička rešenja, može da se izvodi na 
znakovnom jeziku i pomoću sredstava tog jezika.</p>
				<p>Кada se obrazovanje stiče na jeziku nacionalne manjine, stranom jeziku ili dvojezično, učenje srpskog jezika je obavezno.</p>
				<p class="bold">Кvalitet obrazovanja i vaspitanja</p>
				<p class="clan">Član 6.</p>
				<p>Elementi kvaliteta obrazovanja i vaspitanja u Republici Srbiji, su: </p>
				<p>1) principi obrazovanja i vaspitanja;</p>
				<p>2) ciljevi obrazovanja i vaspitanja; </p>
				<p>3) programi obrazovanja i vaspitanja; </p>
				<p>4) obrazovni standardi;</p>
				<p>5) kompetencije učenika; </p>
				<p>6) obuhvat i briga o osetljivim kategorijama dece i učenika;</p>
				<p>7) okruženje za učenje; </p>
				<p>8) kompetencije i profesionalni razvoj nastavnika, vaspitača i stručnih saradnika, direktora i sekretara;</p>
				<p>9) saradnja sa roditeljima, odnosno drugim zakonskim zastupnicima i širom zajednicom; </p>
				<p>10) nezavisno vrednovanje ostvarenosti ciljeva obrazovanja i rezultata učenja;</p>
				<p>11) samovrednovanje, praćenje i nezavisno vrednovanje rada nastavnika, vaspitača i stručnih saradnika i direktora;</p>
				<p>12) sistem upravljanja; </p>
				<p>13) standardi prostora i opreme ustanove;</p>
				<p>14) odgovarajući materijalni i finansijski resursi.</p>
				<p class="bold">Opšti principi obrazovanja i vaspitanja</p>
				<p class="clan">Član 7.</p>
				<p>Sistem obrazovanja i vaspitanja mora da obezbedi za svu decu, učenike i odrasle:</p>
				<p>1) jednakost i dostupnost ostvarivanja prava na obrazovanje i 
vaspitanje zasnovanom na socijalnoj pravdi i principu jednakih šansi bez 
diskriminacije;</p>
				<p>2) usmerenost obrazovanja i vaspitanja na dete i učenika kroz 
raznovrsne oblike učenja, nastave i ocenjivanja kojima se izlazi u susret 
različitim potrebama deteta i učenika, razvija motivacija za učenje i 
podiže kvalitet postignuća;</p>
				<p>3) poštovanje ljudskih prava i prava svakog deteta, učenika i 
odraslog i uvažavanje ljudskog dostojanstva; obrazovanje i vaspitanje u 
demokratski uređenoj i socijalno odgovornoj ustanovi u kojoj se neguju 
otvorenost, saradnja, tolerancija, svest o kulturnoj i civilizacijskoj 
povezanosti u svetu, posvećenost osnovnim moralnim vrednostima, 
vrednostima pravde, istine, solidarnosti, slobode, poštenja i 
odgovornosti i u kojoj je osigurano puno poštovanje prava deteta, učenika
 i odraslog;</p>
				<p>4) visok kvalitet obrazovanja i vaspitanja za sve; kvalitetno i 
uravnoteženo obrazovanje i vaspitanje, zasnovano na tekovinama i 
dostignućima savremene nauke, primena dostignuća naučnih disciplina 
važnih za proces obrazovanja i vaspitanja i prilagođenih uzrasnim i ličnim
 obrazovnim potrebama svakog deteta, učenika i odraslog; </p>
				<p>5) celoživotno učenje, koje uključuje sve oblike učenja i znači 
učestvovanje u različitim oblicima obrazovnih aktivnosti tokom života, sa
 ciljem stalnog unapređivanja potrebnih ličnih, građanskih, društvenih i 
radnih kompetencija;</p>
				<p>6) obrazovanje i vaspitanje zasnovano na kompetencijama u skladu sa
 strateškim i funkcionalnim okvirom za planiranje i ostvarivanje procesa 
obrazovanja i vaspitanja, čime se stvaraju uslovi i pruža podrška za 
razvoj svih kompetencija;</p>
				<p>7) profesionalnu etiku i kompetentnost koja podrazumeva visoku 
stručnost nastavnika, vaspitača, stručnih saradnika, direktora i 
sekretara, stalni profesionalni razvoj i visok nivo profesionalne 
odgovornosti i etičnosti;</p>
				<p>8) horizontalnu i vertikalnu prohodnost kojom se osigurava 
mogućnost da učenici i odrasli tokom obrazovanja promene vrstu obrazovanja
 (horizontalna prohodnost) i mogućnost daljeg obrazovanja i sticanja višeg 
nivoa obrazovanja (vertikalna prohodnost);</p>
				<p>9) demokratičnost kroz uključenost svih učesnika u sistemu 
obrazovanja i vaspitanja u stvaranju i sprovođenju obrazovnih politika, 
poštujući potrebe i prava uz obaveze i odgovornosti;</p>
				<p>10) autonomija ustanove kroz planiranje i ostvarivanje 
odgovarajućih aktivnosti, programa i projekata u cilju unapređivanja 
kvaliteta obrazovanja i vaspitanja poštujući specifičnosti ustanove i 
lokalne sredine.</p>
				<p>U ostvarivanju principa, posebna pažnja posvećuje se:</p>
				<p>1) saradnji sa porodicom, uključivanjem roditelja odnosno drugog 
zakonskog zastupnika, radi uspešnog ostvarivanja postavljenih ciljeva 
obrazovanja i vaspitanja, lokalnom zajednicom i širom društvenom sredinom;</p>
				<p>2) podršci prelaska deteta, odnosno učenika u sledeći nivo 
obrazovanja i vaspitanja i ostvarivanju kontinuiteta u obrazovanju i 
vaspitanju;</p>
				<p>3) identifikaciji, praćenju i podsticanju učenika i odraslih sa 
izuzetnim sposobnostima (talentovani i daroviti) uz obezbeđivanje uslova 
da, bez obzira na sopstvene materijalne uslove imaju pristup 
odgovarajućim nivoima obrazovanja i vaspitanja i ustanovama;</p>
				<p>4) mogućnosti da deca, učenici i odrasli sa smetnjama u razvoju, 
invaliditetom i iz osetljivih grupa, bez obzira na sopstvene materijalne 
uslove imaju pristup svim nivoima obrazovanja i vaspitanja u ustanovama, a
 lica smeštena u ustanove socijalne zaštite, deca, učenici i odrasli sa 
zdravstvenim problemima ostvaruju pravo na obrazovanje za vreme smeštaja u
 ustanovi i tokom bolničkog i kućnog lečenja;</p>
				<p>5) smanjenju stope napuštanja sistema obrazovanja i vaspitanja, 
posebno lica iz socijalno ugroženih kategorija stanovništva i 
nerazvijenih područja, lica sa smetnjama u razvoju i invaliditetom i 
drugih lica sa specifičnim teškoćama u učenju i podršci njihovom ponovnom 
uključenju u sistem, u skladu sa principima inkluzivnog i interkulturalnog
 obrazovanja i vaspitanja; </p>
				<p>6) karijernom vođenju i savetovanju zaposlenih, učenika i odraslih 
usmerenom ka ličnom razvoju pojedinca i napredovanju u obrazovnom i 
profesionalnom smislu;</p>
				<p>7) ostvarivanju prava na obrazovanje i uključivanjem u sistem 
obrazovanja i vaspitanja na različitim uzrastima i nivoima, bez ugrožavanja
 drugih prava deteta i drugih ljudskih prava;</p>
				<p>8) saradnji sa učenicima, radi uspešnog ostvarivanja postavljenih 
ciljeva obrazovanja i vaspitanja, kao i ostvarivanja odgovarajućih 
aktivnosti, programa i projekata u cilju unapređivanja kvaliteta 
obrazovanja i vaspitanja.</p>
				<p class="bold">Ciljevi obrazovanja i vaspitanja</p>
				<p class="clan">Član 8.</p>
				<p>Osnovni ciljevi obrazovanja i vaspitanja su:</p>
				<p>1) obezbeđivanje dobrobiti i podrška celovitom razvoju deteta, učenika i odraslog;</p>
				<p>2) obezbeđivanje podsticajnog i bezbednog okruženja za celoviti 
razvoj deteta, učenika i odraslog, razvijanje nenasilnog ponašanja i 
uspostavljanje nulte tolerancije prema nasilju;</p>
				<p>3) širi obuhvat dece predškolskim vaspitanjem i obrazovanjem i sveobuhvatna uključenost učenika u sistem obrazovanja i vaspitanja;</p>
				<p>4) razvijanje i praktikovanje zdravih životnih stilova, svesti o 
važnosti sopstvenog zdravlja i bezbednosti, potrebe negovanja i razvoja 
fizičkih sposobnosti;</p>
				<p>5) razvijanje svesti o značaju održivog razvoja, zaštite i očuvanja
 prirode i životne sredine i ekološke etike, zaštite i dobrobiti 
životinja;</p>
				<p>6) kontinuirano unapređivanje kvaliteta procesa i ishoda 
obrazovanja i vaspitanja zasnovanog na proverenim naučnim saznanjima i 
obrazovnoj praksi;</p>
				<p>7) razvijanje kompetencija za snalaženje i aktivno učešće u savremenom društvu koje se menja;</p>
				<p>8) pun intelektualni, emocionalni, socijalni, moralni i fizički 
razvoj svakog deteta, učenika i odraslog, u skladu sa njegovim uzrastom, 
razvojnim potrebama i interesovanjima;</p>
				<p>9) razvijanje ključnih kompetencija za celoživotno učenje, 
međupredmetnih kompetencija i stručnih kompetencija u skladu sa 
zahtevima zanimanja, potrebama tržišta rada i razvojem savremene nauke i 
tehnologije;</p>
				<p>10) razvoj svesti o sebi, stvaralačkih sposobnosti, kritičkog 
mišljenja, motivacije za učenje, sposobnosti za timski rad, sposobnosti 
samovrednovanja, samoinicijative i izražavanja svog mišljenja;</p>
				<p>11) osposobljavanje za donošenje valjanih odluka o izboru daljeg obrazovanja i zanimanja, sopstvenog razvoja i budućeg života;</p>
				<p>12) razvijanje pozitivnih ljudskih vrednosti;</p>
				<p>13) razvijanje osećanja solidarnosti, razumevanja i konstruktivne saradnje sa drugima i negovanje drugarstva i prijateljstva;</p>
				<p>14) razvijanje kompetencija za razumevanje i poštovanje prava 
deteta, ljudskih prava, građanskih sloboda i sposobnosti za život u 
demokratski uređenom i pravednom društvu;</p>
				<p>15) razvoj i poštovanje rasne, nacionalne, kulturne, jezičke, 
verske, rodne, polne i uzrasne ravnopravnosti, tolerancije i uvažavanje 
različitosti;</p>
				<p>16) razvijanje ličnog i nacionalnog identiteta, razvijanje svesti i
 osećanja pripadnosti Republici Srbiji, poštovanje i negovanje srpskog 
jezika i maternjeg jezika, tradicije i kulture srpskog naroda i 
nacionalnih manjina, razvijanje interkulturalnosti, poštovanje i očuvanje 
nacionalne i svetske kulturne baštine; </p>
				<p>17) povećanje efikasnosti upotrebe svih resursa obrazovanja i 
vaspitanja, završavanje obrazovanja i vaspitanja u predviđenom roku sa 
minimalnim produžetkom trajanja i smanjenim napuštanjem školovanja; </p>
				<p>18) povećanje efikasnosti obrazovanja i vaspitanja i unapređivanje 
obrazovnog nivoa stanovništva Republike Srbije kao države zasnovane na 
znanju.</p>
				<p class="bold">Ishodi obrazovanja i vaspitanja</p>
				<p class="clan">Član 9.</p>
				<p>Ishodi obrazovanja i vaspitanja su jasni iskazi o tome šta se od 
učenika očekuje da zna, razume i da je sposoban da pokaže, odnosno uradi
 nakon završenog odgovarajućeg nivoa obrazovanja i vaspitanja.</p>
				<p>Ishodi obrazovanja i vaspitanja su osnova za planiranje, praćenje i vrednovanje obrazovanja i vaspitanja.</p>
				<p>Ishodi obrazovanja i vaspitanja predstavljaju sposobnost učenika da:</p>
				<p>1) izrazi i tumači ideje, misli, osećanja, činjenice i stavove u usmenoj i pisanoj formi;</p>
				<p>2) prikuplja, analizira, organizuje i kritički procenjuje informacije;</p>
				<p>3) koristi srpski jezik, odnosno jezik nacionalne manjine i strani
 jezik u zavisnosti od kulturnog nasleđa i sredine, potreba i 
interesovanja;</p>
				<p>4) efikasno i kritički koristi naučna i tehnološka znanja, uz 
pokazivanje odgovornosti prema svom životu, životu drugih i životnoj 
sredini;</p>
				<p>5) radi efikasno sa drugima kao član tima, grupe, organizacije i zajednice;</p>
				<p>6) zna kako da uči;</p>
				<p>7) ume da razlikuje činjenice od interpretacija;</p>
				<p>8) primenjuje matematičko mišljenje i znanje u cilju rešavanja niza problema u svakodnevnim situacijama;</p>
				<p>9) pouzdano, kritički i odgovorno prema sebi i drugima koristi digitalne tehnologije;</p>
				<p>10) odgovorno i efikasno upravlja sobom i svojim aktivnostima;</p>
				<p>11) efikasno i konstruktivno učestvuje u svim oblicima radnog i 
društvenog života, poštuje ljudska prava i slobode, komunicira asertivno i
 nenasilno posebno u rastućoj raznolikosti društava i rešavanju sukoba;</p>
				<p>12) pokreće i spremno prihvata promene, preuzima odgovornost i 
ima preduzetnički pristup i jasnu orijentaciju ka ostvarivanju ciljeva i 
postizanju uspeha;</p>
				<p>13) ostvaruje ideje, planira i upravlja projektima radi postizanja 
ciljeva koji doprinose ličnoj afirmaciji i razvoju, društvenoj ili 
privrednoj aktivnosti;</p>
				<p>14) shvata svet kao celinu povezanih sistema i prilikom rešavanja konkretnih problema razume da nisu izolovani;</p>
				<p>15) ima svest o sopstvenoj kulturi i raznolikosti kultura, 
uvažava značaj kreativnog izražavanja ideja, iskustava i osećanja putem 
različitih medija, uključujući muziku, književnost, izvođačke i vizuelne 
umetnosti.</p>
				<p>Ostvarivanje ishoda obrazovanja i vaspitanja obezbeđuje se ukupnim 
obrazovno-vaspitnim procesom na svim nivoima obrazovanja i vaspitanja, 
kroz sve oblike, načine i sadržaje rada.</p>
				<p class="bold">Standardi obrazovanja i vaspitanja</p>
				<p class="clan">Član 10.</p>
				<p>Standardi obrazovanja i vaspitanja predstavljaju skup normi na 
osnovu kojih se vrši procena kvaliteta u sistemu obrazovanja i vaspitanja,
 i to:</p>
				<p>1) standardi postignuća učenika;</p>
				<p>2) standardi kvaliteta rada ustanove;</p>
				<p>3) standardi kvaliteta udžbenika;</p>
				<p>4) standardi kompetencija nastavnika, vaspitača i stručnih saradnika;</p>
				<p>5) standardi kompetencija direktora.</p>
				<p class="bold">Кljučne kompetencije za celoživotno učenje</p>
				<p class="clan">Član 11.</p>
				<p>Кljučne kompetencije predstavljaju skup integrisanih znanja, veština
 i stavova koji su potrebni svakom pojedincu za lično ispunjenje i razvoj,
 uključivanje u društveni život i zapošljavanje.</p>
				<p>Кljučne kompetencije za celoživotno učenje su: </p>
				<p>1) komunikacija na maternjem jeziku: sposobnost izražavanja i 
tumačenja koncepata, misli, osećanja, činjenica i mišljenja u usmenoj ili 
pisanoj formi;</p>
				<p>2) komunikacija na stranom jeziku: sposobnost izražavanja i 
tumačenja koncepata, misli, osećanja, činjenica i mišljenja u usmenoj ili 
pisanoj formi uključujući veštine posredovanja sumiranjem, tumačenjem, 
prevođenjem, parafraziranjem i na druge načine, kao i interkulturalno 
razumevanje; </p>
				<p>3) matematičke, naučne i tehnološke kompetencije: osnovno 
numeričko rezonovanje, razumevanje sveta prirode, sposobnost primene znanja
 i tehnologije za ljudske potrebe (medicina, transport, komunikacije i 
dr.);</p>
				<p>4) digitalna kompetencija: samopouzdano i kritičko korišćenje 
informacionih i komunikacionih tehnologija za rad, odmor i komunikaciju;</p>
				<p>5) učenje učenja: sposobnost da se efektivno upravlja sopstvenim 
učenjem: planiranje, upravljanje vremenom i informacijama, sposobnost da se 
prevaziđu prepreke kako bi se uspešno učilo, korišćenje prethodnih znanja i
 veština, primena znanja i veština u različitim situacijama, individualno
 i/ili u grupi;</p>
				<p>6) društvene i građanske kompetencije: sposobnost da se efikasno i
 konstruktivno učestvuje u društvenom i radnom životu i da se angažuju u
 aktivnom i demokratskom učešću, posebno u sve raznovrsnijim 
zajednicama; </p>
				<p>7) osećaj za inicijativu i preduzetništvo: sposobnost da se ideje
 pretvore u akciju kroz kreativnost, inovativnost i preuzimanje rizika, 
kao i sposobnost za planiranje i upravljanje projektima;</p>
				<p>8) kulturološka osvešćenost i izražavanje: sposobnost da se shvati
 značaj kreativnih ideja, iskustava i emocija u različitim medijima – 
muzika, književnost, ples, likovna umetnost i drugo.</p>
				<p>Кompetencije iz stava 1. ovog člana, osim okvira tradicionalnih 
školskih predmeta, obuhvataju i angažuju školska znanja na pripremi 
učenika da budu konkurentni i funkcionalni u sadašnjem i budućem 
obrazovnom i profesionalnom prostoru i da kompetentno i aktivno 
ostvaruju svoje građanske uloge.</p>
				<p class="bold">Opšte međupredmetne kompetencije</p>
				<p class="clan">Član 12.</p>
				<p>Cilj orijentacije ka opštim međupredmetnim kompetencijama i 
ključnim kompetencijama je dinamičnije i angažovanije kombinovanje znanja, 
veština i stavova relevantnih za različite realne kontekste koji 
zahtevaju njihovu funkcionalnu primenu.</p>
				<p>Opšte međupredmetne kompetencije zasnivaju se na ključnim 
kompetencijama, razvijaju se kroz nastavu svih predmeta, primenjive su u 
različitim situacijama i kontekstima pri rešavanju različitih problema i 
zadataka, neophodne su svim učenicima za lično ostvarenje i razvoj, kao i
 uključivanje u društvene tokove i zapošljavanje i čine osnovu za 
celoživotno učenje.</p>
				<p>Opšte međupredmetne kompetencije za kraj obaveznog osnovnog obrazovanja i vaspitanja u Republici Srbiji, su:</p>
				<p>1) kompetencija za učenje; </p>
				<p>2) odgovorno učešće u demokratskom društvu;</p>
				<p>3) estetička kompetencija; </p>
				<p>4) komunikacija; </p>
				<p>5) odgovoran odnos prema okolini; </p>
				<p>6) odgovoran odnos prema zdravlju; </p>
				<p>7) preduzimljivost i orijentacija ka preduzetništvu; </p>
				<p>8) rad sa podacima i informacijama; </p>
				<p>9) rešavanje problema; </p>
				<p>10) saradnja; </p>
				<p>11) digitalna kompetencija.</p>
				<p>Opšte međupredmetne kompetencije za kraj srednjeg obrazovanja i vaspitanja u Republici Srbiji, su:</p>
				<p>1) kompetencija za celoživotno učenje; </p>
				<p>2) komunikacija;</p>
				<p>3) rad sa podacima i informacijama; </p>
				<p>4) digitalna kompetencija; </p>
				<p>5) rešavanje problema; </p>
				<p>6) saradnja; </p>
				<p>7) odgovorno učešće u demokratskom društvu; </p>
				<p>8) odgovoran odnos prema zdravlju; </p>
				<p>9) odgovoran odnos prema okolini; </p>
				<p>10) estetička kompetencija;</p>
				<p>11) preduzimljivost i preduzetnička kompetencija.</p>
				<p class="bold">Delatnost obrazovanja i vaspitanja</p>
				<p class="clan">Član 13.</p>
				<p>Delatnost obrazovanja i vaspitanja obavlja ustanova.</p>
				<p>Vojno obrazovanje ostvaruju srednje vojne škole, u skladu sa posebnim zakonom u sistemu odbrane.</p>
				<p>Na osnivanje i rad ustanove iz stava 1. ovog člana primenjuju se odredbe ovog zakona i propisa o javnim službama.</p>
				<p>Način obavljanja delatnosti obrazovanja i vaspitanja propisan je ovim zakonom i posebnim zakonima.</p>
				<p class="bold">Ostvarivanje obrazovno-vaspitnog rada</p>
				<p class="clan">Član 14.</p>
				<p>U ustanovi vaspitno-obrazovni, obrazovno-vaspitni i vaspitni rad 
(u daljem tekstu: obrazovno-vaspitni rad) obavljaju: nastavnik, vaspitač i
 stručni saradnik.</p>
				<p>U obavljanju obrazovno-vaspitnog rada nastavniku, vaspitaču i 
stručnom saradniku mogu da pomažu i druga lica, u skladu sa ovim 
zakonom. </p>
				<p>Škola može da ostvaruje obrazovno-vaspitni rad kao poseban oblik 
rada za učenike na dužem kućnom i bolničkom lečenju, u skladu sa posebnim
 zakonom.</p>
				<p>Nastava može da se ostvaruje i kao nastava kod kuće i nastava na daljinu u skladu sa posebnim zakonom.</p>
				<p>Deo programa obrazovanja i vaspitanja u praktičnoj nastavi može da 
ostvaruje privredno društvo, drugo pravno ili fizičko lice, u skladu sa 
posebnim zakonom.</p>
				<p>U privrednom društvu ili drugom pravnom licu iz stava 5. ovog 
člana obrazovno-vaspitni rad obavlja nastavnik praktične nastave, 
koordinator učenja kroz rad i instruktor koji ispunjava uslove propisane 
posebnim zakonom.</p>
				<p>Obrazovno-vaspitni rad obuhvata nastavne i vannastavne aktivnosti
 ustanove kojima se ostvaruje program obrazovanja i vaspitanja i postižu 
propisani ciljevi i standardi postignuća, u skladu sa ovim i posebnim 
zakonom.</p>
				<p class="bold">Evidencije i javne isprave</p>
				<p class="clan">Član 15.</p>
				<p>Ustanova vodi propisanu evidenciju u štampanom i/ili elektronskom
 obliku i izdaje javne isprave, u skladu sa ovim i posebnim zakonom.</p>
				<p>Ustanova poništava javnu ispravu koja je izdata suprotno zakonu.</p>
				<p>Svaka javna isprava sadrži Mali grb Republike Srbije.</p>
				<p>Srednje vojne škole vode evidenciju i izdaju javne isprave u skladu sa ovim i posebnim zakonom u sistemu odbrane.</p>
				<p>Svi vidovi prikupljanja, obrade, objavljivanja i korišćenja podataka 
sprovode se u skladu sa ovim, posebnim i zakonom kojim se uređuje 
zaštita podataka o ličnosti.</p>
				<p class="bold">Nadzor</p>
				<p class="clan">Član 16.</p>
				<p>Nadzor nad primenom ovog zakona vrši Ministarstvo, u skladu sa zakonom.</p>
				<p class="bold">II. OSTVARIVANJE OBRAZOVANJA I VASPITANJA</p>
				<p class="bold">Upis dece u predškolsku ustanovu </p>
				<p class="clan">Član 17.</p>
				<p>U predškolsku ustanovu može da se upiše dete na zahtev roditelja, odnosno drugog zakonskog zastupnika.</p>
				<p>U predškolsku ustanovu upisuju se sva deca u godini pred polazak u školu. </p>
				<p>Uz dokumentaciju potrebnu za upis, roditelj, odnosno drugi zakonski zastupnik dostavlja i dokaz o zdravstvenom pregledu deteta.</p>
				<p>Roditelj, odnosno drugi zakonski zastupnik čije dete nije 
obuhvaćeno vaspitno-obrazovnim radom u predškolskoj ustanovi, dužan je 
da upiše dete starosti od pet i po do šest i po godina u predškolsku 
ustanovu, odnosno osnovnu školu koja ostvaruje pripremni predškolski 
program, s tim da ima pravo da izabere predškolsku ustanovu, odnosno 
osnovnu školu. </p>
				<p>Predškolska ustanova čiji je osnivač jedinica lokalne samouprave,
 odnosno osnovna škola koja ostvaruje predškolski program, a čiji je 
osnivač Republika Srbija, autonomna pokrajina ili jedinica lokalne 
samouprave, dužni su da upišu svako dete radi pohađanja pripremnog 
predškolskog programa, bez obzira na prebivalište roditelja, odnosno 
drugog zakonskog zastupnika. </p>
				<p>Pohađanje programa iz stava 4. ovog člana u ustanovi čiji je 
osnivač Republika Srbija, autonomna pokrajina ili jedinica lokalne 
samouprave – besplatno je.</p>
				<p>Jedinica lokalne samouprave vodi evidenciju i obaveštava 
predškolsku ustanovu, odnosno osnovnu školu koja ostvaruje pripremni 
predškolski program o deci koja su stasala za pohađanje pripremnog 
predškolskog programa, u skladu sa posebnim zakonom. </p>
				<p>Bliže uslove za utvrđivanje prioriteta za upis dece u predškolsku ustanovu, propisuje ministar.</p>
				<p class="bold">Upis učenika u osnovnu školu</p>
				<p class="clan">Član 18.</p>
				<p>Upisom u prvi razred dete stiče svojstvo učenika.</p>
				<p>U prvi razred upisuje se svako dete koje do početka školske godine ima najmanje šest i po, a najviše sedam i po godina.</p>
				<p>Izuzetno, detetu može da se odloži upis u prvi razred za godinu dana, u skladu sa posebnim zakonom. </p>
				<p>Dete koje ima od šest do šest i po godina upisuje se u prvi razred nakon provere spremnosti za polazak u školu.</p>
				<p>Škola je dužna da organizuje proveru spremnosti iz stava 4. ovog člana.</p>
				<p>Ako dete starije od sedam i po godina zbog bolesti ili drugih 
razloga nije upisano u prvi razred, može da se upiše u prvi ili 
odgovarajući razred, na osnovu prethodne provere znanja.</p>
				<p>Prethodnu proveru znanja obavlja tim sastavljen od nastavnika 
razredne nastave, pedagoga i psihologa škole uvažavajući standarde 
postignuća i ceneći najbolji interes deteta.</p>
				<p>Bliži uslovi za upis učenika u osnovnu školu uređuju se posebnim zakonom. </p>
				<p class="bold">Upis učenika u srednju školu</p>
				<p class="clan">Član 19.</p>
				<p>U prvi razred srednje škole upisuju se lica sa stečenim osnovnim obrazovanjem i vaspitanjem, u skladu sa posebnim zakonom.</p>
				<p>U prvi razred srednje škole koja ostvaruje programe muzičkog i 
baletskog obrazovanja, prilagođen ili individualizovani školski program 
za učenike sa izuzetnim sposobnostima, kao i individualni obrazovni plan
 za učenike i odrasle sa smetnjama u razvoju, upisuju se lica u skladu sa
 posebnim zakonom.</p>
				<p>Izuzetno, pojedina lica ili grupe lica iz osetljivih kategorija, 
lica sa smetnjama u razvoju i invaliditetom, mogu da se upišu u srednju 
školu pod povoljnijim uslovima radi postizanja pune ravnopravnosti u 
sticanju obrazovanja i vaspitanja, u skladu sa merilima i po postupku koji 
propiše ministar. </p>
				<p>Nakon završenog srednjeg obrazovanja i vaspitanja u srednju školu 
može da se upiše lice radi prekvalifikacije, dokvalifikacije, 
specijalističkog ili majstorskog obrazovanja, u skladu sa posebnim 
zakonom.</p>
				<p>U srednju školu može da se upiše i lice sa stečenim ili završenim 
osnovnim obrazovanjem i vaspitanjem radi stručnog osposobljavanja, odnosno 
obučavanja.</p>
				<p>Izuzetno, odrasli koji stiče osnovno obrazovanje može uporedo da pohađa propisani ili odobreni program obuke u srednjoj školi.</p>
				<p class="bold">Upis u razvojnu grupu u predškolskoj ustanovi i u školu <br>za obrazovanje učenika sa smetnjama u razvoju</p>
				<p class="clan">Član 20.</p>
				<p>U razvojnu grupu u predškolskoj ustanovi, odnosno u školu za 
obrazovanje učenika sa smetnjama u razvoju, dete <span class="v2-clan-left-1">
				uzrasta od tri godine do polaska u osnovnu školu</span>, odnosno učenik upisuje 
se na osnovu mišljenja interresorne komisije za procenu potreba za 
pružanjem dodatne obrazovne, zdravstvene ili socijalne podrške, uz 
saglasnost roditelja, odnosno drugog zakonskog zastupnika.</p>
				<p class="hide-change">*Službeni glasnik RS, broj 10/2019</p>
				<p class="bold">Upis u muzičku, odnosno baletsku školu</p>
				<p class="clan">Član 21.</p>
				<p>U osnovnu muzičku, odnosno osnovnu baletsku školu može da se 
upiše dete i učenik osnovne i srednje škole koji položi prijemni ispit za
 utvrđivanje muzičke, odnosno baletske sposobnosti.</p>
				<p>Učenik koji nije završio prvi ciklus osnovne muzičke, odnosno 
osnovne baletske škole može da se upiše u drugi ciklus nakon položenog 
ispita za proveru znanja.</p>
				<p>Učenik osnovne muzičke ili osnovne baletske škole može da nastavi
 sticanje muzičkog, odnosno baletskog obrazovanja i vaspitanja po 
jedinstvenom školskom programu za talente, ako se utvrdi da ima izuzetne
 muzičke, odnosno baletske sposobnosti.</p>
				<p class="bold">Odgovornost za upis i redovno pohađanje nastave</p>
				<p class="clan">Član 22.</p>
				<p>Roditelj, odnosno drugi zakonski zastupnik odgovoran je za upis 
deteta u školu, za redovno pohađanje nastave i obavljanje drugih školskih 
obaveza.</p>
				<p>Jedinica lokalne samouprave vodi evidenciju i obaveštava školu i 
roditelje, odnosno druge zakonske zastupnike, o deci koja treba da se 
upišu u prvi razred osnovne škole najkasnije do kraja februara tekuće 
godine za narednu školsku godinu.</p>
				<p>Škola je dužna da, u skladu sa prostornim i kadrovskim 
mogućnostima, obavesti roditelja, odnosno drugog zakonskog zastupnika o 
odluci po njegovom zahtevu za upis deteta van područja škole, do 30. 
aprila tekuće kalendarske godine.</p>
				<p>Škola je dužna da obavesti roditelja, odnosno drugog zakonskog 
zastupnika i jedinicu lokalne samouprave o detetu koje nije upisano u 
prvi razred, najkasnije 15 dana pre početka školske godine.</p>
				<p>Škola je dužna da obavesti roditelja, odnosno drugog zakonskog 
zastupnika o učeniku koji neredovno pohađa ili je prestao da pohađa 
nastavu, najkasnije dva dana od dana prestanka pohađanja nastave.</p>
				<p>Ako roditelj, odnosno drugi zakonski zastupnik po prijemu 
obaveštenja iz stava 5. ovoga člana ne obezbedi da u roku od tri dana 
učenik nastavi redovno da pohađa nastavu, škola odmah obaveštava 
jedinicu lokalne samouprave i nadležnu ustanovu socijalne zaštite. </p>
				<p>Upis dece u predškolsku ustanovu i upis učenika u osnovnu i srednju školu uređeni su posebnim zakonom.</p>
				<p class="bold">Upis stranog državljanina, lica bez državljanstva i tražioca državljanstva</p>
				<p class="clan">Član 23.</p>
				<p>Strani državljanin, lice bez državljanstva i tražilac državljanstva,
 upisuju se u ustanovu iz člana 89. ovog zakona i ostvaruju pravo na 
obrazovanje i vaspitanje pod istim uslovima i na način propisan zakonom za
 državljane Republike Srbije.</p>
				<p>Za decu i učenike iz stava 1. ovog člana, za prognana i raseljena 
lica, izbeglice i migrante i decu i učenike koji su vraćeni u zemlju na 
osnovu sporazuma o readmisiji, koja ne poznaju jezik na kome se izvodi 
obrazovno-vaspitni rad ili pojedine programske sadržaje od značaja za 
nastavak obrazovanja i vaspitanja, <span class="v2-clan-left-1">ustanova 
				organizuje učenje srpskog kao stranog jezika</span>. </p>
				<p><span class="v2-clan-left-1">Dete stranog državljanina, lica 
				bez državljanstva i tražioca državljanstva pohađa program srpskog 
				kao stranog jezika, besplatno pod uslovom reciprociteta ili na 
				teret roditelja, odnosno drugog zakonskog zastupnika, u 
				organizaciji, odnosno prostorijama ustanove koju odredi 
				ministar.</span></p>
				<p>Dete stranog državljanina, dok boravi u Republici Srbiji, ima 
pravo da pohađa nastavu maternjeg jezika i kulture, besplatno pod uslovom
 reciprociteta ili na teret roditelja, u prostorijama ustanove koju 
odredi organ jedinice lokalne samouprave. </p>
				<p><span class="hide-change">*Službeni glasnik RS, broj 6/2020</span></p>
				<p class="bold">Trajanje predškolskog vaspitanja i obrazovanja</p>
				<p class="clan">Član 24.</p>
				<p>Predškolsko vaspitanje i obrazovanje ostvaruje se u trajanju utvrđenom programom predškolskog vaspitanja i obrazovanja.</p>
				<p>Program pripreme deteta pred polazak u osnovnu školu, kao deo 
predškolskog vaspitanja i obrazovanja (u daljem tekstu: pripremni 
predškolski program) traje četiri sata dnevno, najmanje devet meseci i 
ostvaruje ga vaspitač.</p>
				<p class="bold">Trajanje osnovnog obrazovanja i vaspitanja</p>
				<p class="clan">Član 25.</p>
				<p>Osnovno obrazovanje i vaspitanje traje osam godina i ostvaruje se u dva obrazovna ciklusa u skladu sa posebnim zakonom.</p>
				<p>Osnovno muzičko obrazovanje i vaspitanje traje od dve do šest, a 
baletsko četiri godine i ostvaruju se u dva obrazovna ciklusa, u skladu 
sa posebnim zakonom.</p>
				<p>Osnovno obrazovanje odraslih organizuje se po razredima od prvog 
do osmog razreda i traje od tri do pet godina, u skladu sa posebnim 
zakonom.</p>
				<p class="bold">Trajanje srednjeg obrazovanja i vaspitanja i stručnog usavršavanja</p>
				<p class="clan">Član 26.</p>
				<p>Srednje obrazovanje i vaspitanje traje tri ili četiri godine, u skladu sa posebnim zakonom.</p>
				<p>Specijalističko i majstorsko obrazovanje traje od godinu do dve godine, u skladu sa posebnim zakonom.</p>
				<p class="bold">Trajanje drugih oblika stručnog obrazovanja</p>
				<p class="clan">Član 27.</p>
				<p>Obrazovanje za rad traje dve godine.</p>
				<p>Stručno osposobljavanje i obuka traju do godinu dana, u skladu sa propisanim, odnosno odobrenim programom.</p>
				<p class="bold">Školska i radna godina</p>
				<p class="clan">Član 28.</p>
				<p>Obrazovno-vaspitni rad škole ostvaruje se u toku školske godine, 
koja počinje 1. septembra, a završava se 31. avgusta naredne godine.</p>
				<p>Obrazovno-vaspitni rad organizuje se u dva polugodišta.</p>
				<p>Učenici imaju školski raspust.</p>
				<p>Vreme, trajanje i organizacija obrazovno-vaspitnog rada i školskog raspusta utvrđuje se školskim kalendarom.</p>
				<p>Školski kalendar može da se menja:</p>
				<p>1) u izuzetnim slučajevima po odluci ministra;</p>
				<p>2) na zahtev škole uz saglasnost ministra;</p>
				<p>3) na zahtev jedinice lokalne samouprave uz saglasnost ministra.</p>
				<p>Školski kalendar propisuje ministar do 1. juna tekuće godine za narednu školsku godinu.</p>
				<p>Vaspitno-obrazovni rad predškolske ustanove ostvaruje se u toku radne godine, koja se prilagođava školskoj godini.</p>
				<p class="bold">Vreme koje učenik provodi u školi</p>
				<p class="clan">Član 29.</p>
				<p>Vreme koje učenik provodi u školi izražava se u satima.</p>
				<p>Vreme, iz stava 1. ovog člana, obuhvata:</p>
				<p>1) časove obaveznih predmeta; </p>
				<p>2) časove izbornih programa;</p>
				<p>3) vreme provedeno u aktivnostima, koje su sadržane u školskom 
programu i u funkciji su razvoja sposobnosti, interesovanja i 
kreativnosti učenika.</p>
				<p>Vreme koje učenik provodi u osnovnoj i srednjoj školi bliže se uređuje posebnim zakonom.</p>
				<p class="bold">III. RAZVOJ, OBEZBEĐIVANJE I UNAPREĐIVANJE КVALITETA OBRAZOVANJA I VASPITANJA</p>
				<p class="clan">1. MINISTARSTVO</p>
				<p class="bold">Nadležnost Ministarstva</p>
				<p class="clan">Član 30.</p>
				<p>U obezbeđivanju uslova za ostvarivanje prava dece, učenika i 
odraslih na besplatno obrazovanje i drugih prava utvrđenih ovim zakonom, 
Ministarstvo preduzima sve neophodne mere kojima se u potpunosti 
obezbeđuje ostvarivanje tih prava.</p>
				<p>Ministarstvo obezbeđuje funkcionisanje sistema obrazovanja i 
vaspitanja, u skladu sa opštim principima i ciljevima obrazovanja i 
vaspitanja, a naročito:</p>
				<p>1) planira i prati razvoj obrazovanja i vaspitanja;</p>
				<p>2) posebno planira i prati unapređivanje kvaliteta obrazovanja na 
osnovu relevantnih činjenica informacionog sistema u obrazovanju, 
istraživanja, analiza i vrednovanja obrazovanja, odnosno planira razvoj 
kvaliteta obrazovanja zasnovan na činjenicama;</p>
				<p>3) vrši nadzor nad radom ustanova, Zavoda za unapređivanje 
obrazovanja i vaspitanja i Zavoda za vrednovanje kvaliteta obrazovanja i 
vaspitanja;</p>
				<p>4) planira, koordinira i organizuje programe stalnog stručnog usavršavanja zaposlenih u ustanovama;</p>
				<p>5) vrši proveru rezultata ostvarenosti propisanih ciljeva obrazovanja i vaspitanja na republičkom nivou;</p>
				<p>6) posebno planira i prati sprovođenje mera sa ciljem povećanja 
obuhvata dece, učenika i odraslih na svim nivoima obrazovanja i vaspitanja
 i prevencije njihovog osipanja iz sistema;</p>
				<p>7) ostvaruje međunarodnu saradnju na planu razvoja sistema 
obrazovanja i vaspitanja, analizu i prenošenje stranih iskustava i 
evropskih programa i dostignuća;</p>
				<p>8) obezbeđuje učešće u komparativnim i evaluacionim studijama 
koje se odnose na politike obrazovanja, u programima Evropske unije za 
saradnju u oblasti obrazovanja i obuka i učešće predstavnika Republike 
Srbije u radnim grupama i aktivnostima koje se organizuju u okviru 
Otvorenog metoda koordinacije;</p>
				<p>9) uspostavlja i upravlja jedinstvenim informacionim sistemom 
prosvete u Republici Srbiji, stara se o nesmetanom protoku podataka i 
obezbeđuje dostupnost i zaštitu podataka;</p>
				<p>10) vodi registar i izdaje dozvole za rad nastavnika, vaspitača, stručnih saradnika, direktora i sekretara.</p>
				<p class="bold">Školska uprava </p>
				<p class="clan">Član 31.</p>
				<p>Za obavljanje stručno-pedagoškog nadzora, spoljašnjeg vrednovanja rada
 ustanova, davanje podrške razvojnom planiranju i unapređivanju kvaliteta 
rada ustanova i obavljanje drugih poslova utvrđenih zakonom, u 
Ministarstvu se obrazuju organizacione jedinice za obavljanje tih poslova 
van sedišta Ministarstva – školske uprave, u skladu sa zakonom. </p>
				<p>Ministarstvo u okviru školske uprave:</p>
				<p>1) obavlja stručno-pedagoški nadzor u ustanovama;</p>
				<p>2) planira i sprovodi spoljašnje vrednovanje rada ustanova;</p>
				<p>3) prati stručno usavršavanje nastavnika, vaspitača, stručnog 
saradnika, direktora i sekretara ustanove i daje predloge za stručno 
usavršavanje, a radi unapređivanja ličnog i profesionalnog razvoja 
zaposlenih i ukupnog rada ustanove;</p>
				<p>4) daje podršku razvojnom planiranju, razvoju predškolskog, 
školskog i vaspitnog programa i unapređivanju kvaliteta obrazovanja i 
vaspitanja, kao podrška samovrednovanju i sprovođenju spoljašnjeg vrednovanja;</p>
				<p>5) učestvuje u pripremama plana razvoja obrazovanja i vaspitanja za
 područje za koje je obrazovana školska uprava i prati njegovo 
ostvarivanje;</p>
				<p>6) obezbeđuje sve uslove da ustanove nesmetano unose, popunjavaju,
 ažuriraju i održavaju bazu podataka o obrazovanju i vaspitanju u okviru 
jedinstvenog informacionog sistema prosvete;</p>
				<p>7) sarađuje sa svim nadležnim organima, službama i organizacijama
 na teritoriji za područje za koje je školska uprava obrazovana;</p>
				<p>8) učestvuje u planiranju mreže ustanova;</p>
				<p>9) obavlja i druge poslove, u skladu sa zakonom i drugim propisima. </p>
				<p class="clan">2. SAVETI</p>
				<p class="bold">Vrste saveta</p>
				<p class="clan">Član 32.</p>
				<p>Radi praćenja, omogućavanja razvoja i unapređivanja kvaliteta obrazovanja i vaspitanja obrazuju se:</p>
				<p>1) Nacionalni prosvetni savet – za predškolsko, osnovno i srednje opšte i umetničko obrazovanje i vaspitanje;</p>
				<p>2) Savet za stručno obrazovanje i obrazovanje odraslih – za srednje 
stručno obrazovanje i vaspitanje, specijalističko i majstorsko obrazovanje,
 obrazovanje odraslih, obrazovanje za rad, stručno osposobljavanje i obuku.</p>
				<p>Saveti iz stava 1. ovog člana dužni su da međusobno sarađuju i da
 prilikom razmatranja pitanja koja su u nadležnosti oba saveta usklađuju 
svoje stavove i sačine zajedničko objedinjeno mišljenje.</p>
				<p>Кada saveti iz stava 1. ovog člana razmatraju pitanja koja su od 
opšteg značaja za oblast obrazovanja, dužni su da obezbede usaglašene 
stavove sa odgovarajućim savetom u čijoj su nadležnosti pitanja razvoja 
visokog obrazovanja.</p>
				<p>Saveti su dužni da podnose tromesečne izveštaje o svom radu i o 
stanju u oblasti obrazovanja i vaspitanja Vladi i Ministarstvu, najkasnije u
 roku od 30 dana od isteka tromesečja, a na zahtev Ministarstva i češće.</p>
				<p>Saveti iz stava 1. ovog člana mogu da obrazuju stalne i povremene
 komisije iz reda nastavnika, vaspitača, stručnih saradnika i drugih 
istaknutih stručnjaka i naučnika, u skladu s poslovnikom.</p>
				<p>Stalne komisije iz stava 5. ovog člana mogu da se obrazuju i za pitanja od značaja za obrazovanje pripadnika nacionalnih manjina.</p>
				<p>Sredstva za rad saveta iz stava 1. ovog člana obezbeđuju se u 
budžetu Republike Srbije. Članovi Nacionalnog prosvetnog saveta i Saveta 
za stručno obrazovanje i obrazovanje odraslih imaju pravo na naknadu za 
rad u visini koju utvrdi Vlada.</p>
				<p>Ministarstvo je dužno da obezbedi sve uslove za obavljanje 
administrativno-tehničkih poslova za potrebe saveta iz stava 1. ovog 
člana.</p>
				<p>Saveti iz stava 1. ovog člana donose odluke većinom glasova od ukupnog broja članova. </p>
				<p>Saveti iz stava 1. ovog člana donose poslovnik o svom radu.</p>
				<p>Rad saveta iz stava 1. ovog člana je javan.</p>
				<p>Predsednik saveta iz stava 1. ovog člana bira se iz reda stručnjaka iz oblasti obrazovanja i vaspitanja.</p>
				<p>Sednicama saveta iz stava 1. ovog člana mogu da prisustvuju 
predstavnici Ministarstva, Unije srednjoškolaca Srbije i nadležnog odbora
 Narodne skupštine, bez prava odlučivanja.</p>
				<p class="bold">Sastav Nacionalnog prosvetnog saveta</p>
				<p class="clan">Član 33.</p>
				<p>Nacionalni prosvetni savet ima 35 članova, uključujući i predsednika, koje imenuje Vlada, sa liste predlagača.</p>
				<p>Predsednik i članovi Nacionalnog prosvetnog saveta su:</p>
				<p>1) predstavnik akademika – redovnih profesora univerziteta;</p>
				<p>2) predstavnik Matice srpske – redovnih profesora univerziteta;</p>
				<p>3) dva predstavnika Кonferencije univerziteta Srbije (u daljem tekstu: КONUS);</p>
				<p>4) po jedan predstavnik iz reda nastavnika, vaspitača, stručnih saradnika, direktora ustanova sa liste koje predlažu: </p>
				<p>(1) Savez udruženja vaspitača Srbije; </p>
				<p>(2) Savez učitelja Republike Srbije;</p>
				<p>(3) Društvo za srpski jezik i književnost Srbije; </p>
				<p>(4) Društvo za strane jezike Srbije;</p>
				<p>(5) Društvo matematičara Srbije;</p>
				<p>(6) društava istoričara;</p>
				<p>(7) Srpskog geografskog društva;</p>
				<p>(8) Društva fizičara Srbije;</p>
				<p>(9) Srpskog hemijskog društva;</p>
				<p>(10) Srpskog biološkog društva;</p>
				<p>(11) Srpskog filozofskog društva;</p>
				<p>(12) Društva likovnih pedagoga Srbije;</p>
				<p>(13) Saveza profesora fizičkog vaspitanja; </p>
				<p>(14) Društva psihologa Srbije;</p>
				<p>(15) Pedagoškog društva Srbije;</p>
				<p>(16) Sociološkog društva Srbije;</p>
				<p>(17) Društvo defektologa Srbije; </p>
				<p>(18) udruženja direktora ustanova;</p>
				<p>(19) Zajednice gimnazija;</p>
				<p>(20) Zajednice srednjih stručnih škola;</p>
				<p>(21) Zajednice muzičkih i baletskih škola;</p>
				<p>(22) udruženja nastavnika informatike;</p>
				<p>(23) udruženja nastavnika tehničkog obrazovanja;</p>
				<p>5) predstavnik nacionalnih saveta nacionalnih manjina;</p>
				<p>6) predstavnik Srpske pravoslavne crkve;</p>
				<p>7) predstavnik Кomisije za versku nastavu u školi iz reda 
tradicionalnih crkava i verskih zajednica, osim Srpske pravoslavne 
crkve;</p>
				<p>8) predstavnik Udruženja poslodavaca Srbije;</p>
				<p>9) četiri predstavnika reprezentativnih sindikata.</p>
				<p>Članove Nacionalnog prosvetnog saveta imenuje Vlada sa lista 
predlagača: Srpske akademije nauka, Matice srpske, КONUS-a, nacionalnih 
saveta nacionalnih manjina, Srpske pravoslavne crkve, Кomisije za versku 
nastavu u školi, strukovnih udruženja, stručnih društava i sindikata iz 
stava 2. ovog člana. </p>
				<p>Vlada imenuje članove Nacionalnog prosvetnog saveta na vreme od četiri godine.</p>
				<p>Izuzetno od stava 4. ovog člana, Vlada polovinu članova, odnosno 
18 članova prvoimenovanog sastava Nacionalnog prosvetnog saveta, imenuje
 na period od dve godine.</p>
				<p>Podnosioci lista iz stava 3. ovog člana dužni su da dostave liste
 kandidata za članove Nacionalnog prosvetnog saveta najkasnije četiri 
meseca pre isteka mandata članova kojima mandat ističe, a Vlada je dužna
 da imenuje članove Nacionalnog prosvetnog saveta najkasnije dva meseca 
pre isteka mandata članova kojima mandat ističe.</p>
				<p>Lista iz stava 3. ovog člana sadrži veći broj kandidata od broja članova koji se imenuju.</p>
				<p>Ako podnosilac liste ne dostavi listu u roku iz stava 6. ovog 
člana, Vlada imenuje članove Nacionalnog prosvetnog saveta iz reda 
propisane strukture.</p>
				<p>Članovi Nacionalnog prosvetnog saveta iz stava 2. tač. 1) i 2) ovog člana zakona imenuju se sa različitih univerziteta.</p>
				<p>Za člana Nacionalnog prosvetnog saveta ne može da bude imenovano 
lice koje je pravnosnažnom presudom osuđeno za krivično delo za koje je 
izrečena bezuslovna kazna zatvora u trajanju od najmanje tri meseca ili 
koje je pravnosnažno osuđeno za krivično delo: nasilje u porodici, 
oduzimanje maloletnog lica, zapuštanje i zlostavljanje maloletnog lica ili 
rodoskvrnuće; za krivična dela primanje ili davanje mita; za krivično delo
 iz grupe krivičnih dela protiv polne slobode, protiv pravnog saobraćaja
 i protiv čovečnosti i drugih dobara zaštićenih međunarodnim pravom, bez
 obzira na izrečenu krivičnu sankciju, ni lice za koje je, u skladu sa 
zakonom, utvrđeno diskriminatorno ponašanje, lice koje je imenovano, 
izabrano ili postavljeno na funkciju u državnom organu, organu 
teritorijalne autonomije, odnosno lokalne samouprave, lice izabrano u 
organ političke stranke ili organ upravljanja ustanove, lice zaposleno u 
Ministarstvu, Zavodu za unapređivanje vaspitanja i obrazovanja, Zavodu za 
vrednovanje kvaliteta obrazovanja i vaspitanja, Pedagoškom zavodu 
Vojvodine, kao i predstavnik izdavača udžbenika i prosvetni inspektor.</p>
				<p>Vlada razrešava člana Nacionalnog prosvetnog saveta pre isteka 
mandata, i to: na lični zahtev, na predlog predlagača i ako ne ispunjava 
svoju dužnost člana, odnosno svojim postupcima otežava rad Nacionalnog 
prosvetnog saveta ili ukoliko nastupi uslov iz stava 10. ovog člana.</p>
				<p>Ukoliko član Nacionalnog prosvetnog saveta ne ispunjava svoju 
dužnost, obrazloženi predlog za razrešenje Vladi može podneti i ministar.
 </p>
				<p>U slučaju razrešenja člana Nacionalnog prosvetnog saveta pre 
isteka mandata, imenuje se novi član do isteka mandata razrešenog člana 
saveta, sa odgovarajuće podnete liste. </p>
				<p class="bold">Nadležnost Nacionalnog prosvetnog saveta</p>
				<p class="clan">Član 34.</p>
				<p>U oblasti razvoja i unapređivanja sistema obrazovanja i vaspitanja Nacionalni prosvetni savet daje mišljenje:</p>
				<p>1) o stanju obrazovanja i vaspitanja na svim nivoima iz svoje 
nadležnosti i usaglašenosti sistema obrazovanja i vaspitanja sa evropskim 
principima i vrednostima; </p>
				<p>2) o pravcima razvoja i unapređivanja kvaliteta predškolskog, osnovnog i srednjeg opšteg i umetničkog obrazovanja i vaspitanja;</p>
				<p>3) Ministarstvu u postupku donošenja zakona i drugih akata, kojima se uređuju pitanja od značaja za oblast obrazovanja i vaspitanja;</p>
				<p>4) o standardima postignuća;</p>
				<p>5) o standardima i to:</p>
				<p>(1) standardima kompetencija za profesiju nastavnika i vaspitača i stručnog saradnika i njihovog profesionalnog razvoja;</p>
				<p>(2) standardima kompetencija direktora;</p>
				<p>(3) standardima kvaliteta udžbenika i nastavnih sredstava;</p>
				<p>(4) standardima uslova za ostvarivanje posebnih programa u oblasti predškolskog vaspitanja i obrazovanja;</p>
				<p>(5) standardima kvaliteta rada ustanove;</p>
				<p>6) na osnove programa predškolskog vaspitanja i obrazovanja, 
Nacionalni okvir obrazovanja i vaspitanja, planove i programe nastave i 
učenja osnovnog i srednjeg opšteg i umetničkog obrazovanja i vaspitanja, deo
 planova i programa nastave i učenja srednjeg stručnog obrazovanja i 
vaspitanja i obrazovanja odraslih za opšteobrazovne predmete i osnove 
vaspitnog programa;</p>
				<p>7) o predlogu programa: završnog ispita osnovnog obrazovanja i 
vaspitanja, opšte i umetničke mature, u skladu sa ovim i posebnim 
zakonom.</p>
				<p>U oblasti razvoja i unapređivanja sistema obrazovanja i vaspitanja Nacionalni prosvetni savet daje predloge:</p>
				<p>1) za smanjenje stope osipanja i ranog napuštanja obrazovnog sistema i
 utvrđuje predloge mera za nastavak obrazovanja dece i učenika koji su 
napustili sistem;</p>
				<p>2) u vezi sa obrazovanjem i o dopunskom obrazovanju nastavnika, vaspitača i stručnih saradnika;</p>
				<p>3) o postojanju potrebe za novim udžbenicima;</p>
				<p>4) i obavlja druge poslove, u skladu sa zakonom.</p>
				<p>U oblasti razvoja i unapređivanja sistema obrazovanja i vaspitanja Nacionalni prosvetni savet učestvuje u:</p>
				<p>1) pripremi strategije obrazovanja na osnovu utvrđenih pravaca 
razvoja predškolskog, osnovnog i srednjeg opšteg i umetničkog obrazovanja i
 vaspitanja;</p>
				<p>2) konsultacijama i pribavljanju mišljenja predstavnika relevantnih društvenih grupa;</p>
				<p>3) i obavlja druge poslove, u skladu sa zakonom.</p>
				<p class="bold">Sastav Saveta za stručno obrazovanje i obrazovanje odraslih</p>
				<p class="clan">Član 35.</p>
				<p>Savet za stručno obrazovanje i obrazovanje odraslih ima 17 članova, uključujući i predsednika.</p>
				<p>Predsednika i članove Saveta za stručno obrazovanje i obrazovanje 
odraslih, imenuje Vlada iz reda: istaknutih predstavnika privredne 
komore, zanatlija, udruženja poslodavaca, stručnjaka iz oblasti stručnog 
obrazovanja i obrazovanja odraslih, privrede, zapošljavanja, rada, socijalne
 i omladinske politike, nastavnika iz zajednica stručnih škola i dva 
predstavnika reprezentativnih sindikata.</p>
				<p>Vlada imenuje članove Saveta za stručno obrazovanje i obrazovanje odraslih na vreme od četiri godine.</p>
				<p>Izuzetno od stava 3. ovog člana, Vlada polovinu članova, odnosno 
devet članova prvoimenovanog sastava Saveta za stručno obrazovanje i 
obrazovanje odraslih, imenuje na period od dve godine.</p>
				<p>Za člana Saveta za stručno obrazovanje i obrazovanje odraslih ne 
može da bude imenovano lice koje je pravnosnažnom presudom osuđeno za 
krivično delo za koje je izrečena bezuslovna kazna zatvora u trajanju od 
najmanje tri meseca ili koje je pravnosnažno osuđeno za krivično delo: 
nasilje u porodici, oduzimanje maloletnog lica, zapuštanje i zlostavljanje 
maloletnog lica ili rodoskvrnuće; za krivična dela primanje ili davanje 
mita; za krivično delo iz grupe krivičnih dela protiv polne slobode, 
protiv pravnog saobraćaja i protiv čovečnosti i drugih dobara zaštićenih
 međunarodnim pravom, bez obzira na izrečenu krivičnu sankciju, ni lice 
za koje je, u skladu sa zakonom, utvrđeno diskriminatorno ponašanje, lice
 koje je imenovano, izabrano ili postavljeno na funkciju u državnom 
organu, organu teritorijalne autonomije, odnosno lokalne samouprave, 
lice izabrano u organ političke stranke ili organ upravljanja ustanove, 
lice zaposleno u Ministarstvu, Zavodu za unapređivanje vaspitanja i 
obrazovanja, Zavodu za vrednovanje kvaliteta obrazovanja i vaspitanja, 
Pedagoškom zavodu Vojvodine, kao i predstavnik izdavača udžbenika i 
prosvetni inspektor.</p>
				<p>Vlada razrešava člana Saveta za stručno obrazovanje i obrazovanje 
odraslih pre isteka mandata, i to: na lični zahtev, na predlog 
predlagača i ako ne ispunjava svoju dužnost člana, odnosno svojim 
postupcima otežava rad Saveta za stručno obrazovanje i obrazovanje 
odraslih ili ukoliko nastupi uslov iz stava 5. ovog člana.</p>
				<p>Ukoliko član Saveta za stručno obrazovanje i obrazovanje odraslih 
ne ispunjava svoju dužnost, obrazloženi predlog za razrešenje Vladi može 
podneti i ministar. </p>
				<p>U slučaju razrešenja člana Saveta za stručno obrazovanje i 
obrazovanje odraslih pre isteka mandata, imenuje se novi član do isteka 
mandata razrešenog člana saveta, iz reda predstavnika iz stava 2. ovog 
člana.</p>
				<p class="bold">Nadležnost Saveta za stručno obrazovanje i obrazovanje odraslih</p>
				<p class="clan">Član 36.</p>
				<p>Savet za stručno obrazovanje i obrazovanje odraslih:</p>
				<p>1) prati i analizira stanje obrazovanja iz svoje nadležnosti, 
njegovu usaglašenost sa potrebama tržišta rada i predlaže mere za njegovo 
unapređivanje;</p>
				<p>2) učestvuje u pripremi strategije razvoja i unapređivanja 
kvaliteta stručnog obrazovanja, a posebno srednjeg stručnog obrazovanja i 
vaspitanja, obrazovanja odraslih, specijalističkog i majstorskog 
obrazovanja, srednjeg stručnog obrazovanja i obuka lica sa smetnjama u 
razvoju i invaliditetom i drugih oblika stručnog obrazovanja (formalnog i
 neformalnog);</p>
				<p>3) daje mišljenje o:</p>
				<p>(1) posebnim standardima postignuća za srednje stručno obrazovanje;</p>
				<p>(2) dodatnim standardima kvaliteta rada stručnih škola i škola za obrazovanje odraslih;</p>
				<p>(3) delu planova i programa nastave i učenja za obrazovne profile,
 i to za stručne predmete i module srednjeg stručnog obrazovanja i 
vaspitanja i obrazovanja odraslih i programe drugih oblika stručnog 
obrazovanja – obrazovanja za rad, stručnog osposobljavanja i obuke;</p>
				<p>(4) programima: specijalističkog ispita, majstorskog ispita, 
završnog ispita obrazovanja za rad, ispita stručnog osposobljavanja, ispita
 za obuku i modele priznavanja prethodno stečenih znanja i veština, u 
skladu sa ovim i posebnim zakonom;</p>
				<p>(5) standardima kvalifikacija za nivo srednjeg stručnog obrazovanja
 i vaspitanja, stručnog usavršavanja i drugih oblika stručnog obrazovanja;</p>
				<p>(6) programima stručne mature i završnog ispita srednjeg stručnog obrazovanja;</p>
				<p>(7) razvoju i sprovođenju karijernog vođenja i savetovanja.</p>
				<p>4) daje predloge o:</p>
				<p>(1) listi obrazovnih profila; </p>
				<p>(2) standardima programa i standardima za ostvarivanje programa 
stručnog osposobljavanja i obuke kada se ostvaruju prema vanškolskim 
propisima; </p>
				<p>(3) potrebi za novim udžbenicima;</p>
				<p>(4) odgovarajućim merama za prevenciju ranog napuštanja obrazovnog sistema i za nastavak obrazovanja.</p>
				<p>5) razmatra, zauzima stavove i daje mišljenje Ministarstvu u 
postupku pripremanja nacrta zakona, predloga propisa o mreži stručnih 
škola i škola za obrazovanje odraslih i drugih akata kojima se uređuju 
pitanja od značaja za obrazovanje iz njegove nadležnosti;</p>
				<p>6) prati, podstiče i usmerava aktivnosti koje povezuju obrazovanje i vaspitanje i zapošljavanje i njihov uticaj na privredni razvoj;</p>
				<p>7) povezuje i uključuje potrebe i interese socijalnih partnera sa pravcima razvoja stručnog obrazovanja i obrazovanja odraslih;</p>
				<p>8) obavlja i druge poslove, u skladu sa zakonom.</p>
				<p class="bold">Sektorska veća</p>
				<p class="clan">Član 37.</p>
				<p>Sektorska veća su stručna tela čija je osnovna funkcija 
utvrđivanje predloga standarda kvalifikacija u određenom sektoru rada u 
skladu sa zakonom koji utvrđuje nacionalni okvir kvalifikacija.</p>
				<p>Formiranje, sastav i nadležnosti sektorskih veća utvrđuju se zakonom koji utvrđuje nacionalni okvir kvalifikacija.</p>
				<p class="clan">3. ZAVODI</p>
				<p class="clan">Član 38.</p>
				<p>Radi praćenja, obezbeđivanja i unapređivanja kvaliteta i razvoja 
sistema obrazovanja i vaspitanja, za obavljanje razvojnih, savetodavnih, 
istraživačkih i drugih stručnih poslova u predškolskom, osnovnom i 
srednjem obrazovanju i vaspitanju, Republika Srbija osniva:</p>
				<p>1) Zavod za unapređivanje obrazovanja i vaspitanja;</p>
				<p>2) Zavod za vrednovanje kvaliteta obrazovanja i vaspitanja.</p>
				<p>Akt o osnivanju Zavoda za unapređivanje obrazovanja i vaspitanja i 
Zavoda za vrednovanje kvaliteta obrazovanja i vaspitanja (u daljem tekstu: 
zavodi) donosi Vlada.</p>
				<p>Na osnivanje, organizaciju i rad zavoda primenjuju se propisi o javnim službama.</p>
				<p>Radom zavoda rukovodi direktor, koga imenuje Vlada na vreme od 
četiri godine. Za direktora zavoda imenuje se lice koje ima 
profesionalni ugled i radno iskustvo u sistemu obrazovanja i vaspitanja.</p>
				<p>O promeni naziva, sedišta i statusnoj promeni zavoda odlučuje Vlada.</p>
				<p>Na statut i godišnji plan i program rada zavoda saglasnost daje Vlada.</p>
				<p>Zavodi su obavezni da sarađuju po svim pitanjima obrazovanja i vaspitanja koja su od zajedničkog značaja.</p>
				<p>Svoj rad, planove i programe rada zavodi usaglašavaju sa 
utvrđenim pravcima razvoja obrazovanja i vaspitanja, strategijama Vlade 
koje se odnose na obrazovanje i vaspitanje, planskim aktima Ministarstva, 
Nacionalnog prosvetnog saveta i Saveta za stručno obrazovanje i 
obrazovanje odraslih i aktivnostima koje se odnose na evropske 
integracije.</p>
				<p>Zavodi podnose izveštaje o svom radu Vladi i ministru najmanje 
jedanput godišnje, a periodične izveštaje o važnim pitanjima iz delatnosti
 zavoda na zahtev Ministarstva.</p>
				<p>Za osnivanje i rad zavoda sredstva se obezbeđuju u budžetu Republike Srbije.</p>
				<p class="bold">Zavod za unapređivanje obrazovanja i vaspitanja</p>
				<p class="clan">Član 39.</p>
				<p>Zavod za unapređivanje obrazovanja i vaspitanja obavlja stručne 
poslove iz oblasti obrazovanja i vaspitanja i učestvuje u pripremi propisa
 iz nadležnosti Ministarstva, kao i druge poslove u skladu sa zakonom, 
aktom o osnivanju i statutom.</p>
				<p>Zavod iz stava 1. ovog člana u svom sastavu ima organizacione jedinice – centre, i to:</p>
				<p>1) Centar za razvoj programa i udžbenika;</p>
				<p>2) Centar za stručno obrazovanje i obrazovanje odraslih;</p>
				<p>3) Centar za profesionalni razvoj zaposlenih u obrazovanju.</p>
				<p>Zavod iz stava 1. ovog člana može da ima posebne organizacione 
jedinice za pitanja obrazovanja nacionalnih manjina, kao i druge 
organizacione jedinice, u skladu sa statutom.</p>
				<p class="bold">Centar za razvoj programa i udžbenika</p>
				<p class="clan">Član 40.</p>
				<p>Zavod za unapređivanje obrazovanja i vaspitanja, u okviru Centra za 
razvoj programa i udžbenika obavlja stručne poslove koji se, naročito, 
odnose na:</p>
				<p>1) pripremu standarda:</p>
				<p>(1) kvaliteta udžbenika;</p>
				<p>(2) uslova za ostvarivanje posebnih programa u oblasti predškolskog vaspitanja i obrazovanja;</p>
				<p>2) pripremu:</p>
				<p>(1) osnova programa predškolskog vaspitanja i obrazovanja;</p>
				<p>(2) Nacionalnog okvira obrazovanja i vaspitanja; </p>
				<p>(3) planova i programa nastave i učenja osnovnog, opšteg srednjeg i
 umetničkog obrazovanja i vaspitanja na osnovu Nacionalnog okvira 
obrazovanja i vaspitanja;</p>
				<p>(4) osnova vaspitnog programa za škole sa domom i domove učenika;</p>
				<p>(5) dela plana i programa nastave i učenja stručnog obrazovanja i vaspitanja i obrazovanja odraslih za opšteobrazovne predmete;</p>
				<p>(6) programa predškolskog i osnovnog obrazovanja u inostranstvu;</p>
				<p>(7) plana udžbenika osnovnog i srednjeg opšteg i umetničkog 
obrazovanja i vaspitanja i učestvovanje u pripremi plana udžbenika 
opšteobrazovnih predmeta stručnog obrazovanja i obrazovanja odraslih;</p>
				<p>3) pripremu i ostvarivanje obuke za ocenjivače kvaliteta udžbenika;</p>
				<p>4) odobravanje dodatnih nastavnih sredstava;</p>
				<p>5) predlaganje ministru odobravanja udžbenika osnovnog i srednjeg 
opšteg i umetničkog obrazovanja i vaspitanja, opšteobrazovnih predmeta 
srednjeg stručnog obrazovanja i vaspitanja i obrazovanja odraslih;</p>
				<p>6) učestvovanje u izradi metodologije praćenja i vrednovanja ogleda;</p>
				<p>7) pokretanje inicijative za uvođenje ogleda, praćenje ogleda u delu
 koji se odnosi na ishode, sadržaj programa ogleda i metode rada;</p>
				<p>8) druge poslove, u skladu sa ovim zakonom i aktom o osnivanju.</p>
				<p>Poslove iz stava 1. tačka 5) ovog člana Zavod za unapređivanje obrazovanja i vaspitanja obavlja kao povereni posao.</p>
				<p class="bold">Centar za stručno obrazovanje i obrazovanje odraslih</p>
				<p class="clan">Član 41.</p>
				<p>Zavod za unapređivanje obrazovanja i vaspitanja, u okviru Centra za 
stručno obrazovanje i obrazovanje odraslih obavlja stručne poslove koji se,
 naročito, odnose na:</p>
				<p>1) pripremu standarda iz nadležnosti Saveta za stručno obrazovanje i obrazovanje odraslih;</p>
				<p>2) pripremu dela plana i programa nastave i učenja srednjeg 
stručnog obrazovanja i vaspitanja za obrazovne profile i programa završnog
 ispita i stručne mature na osnovu standarda kvalifikacija;</p>
				<p><em class="hide-change">3) prestala je da važi (vidi član 53. 
				Zakona - 27/2018-3)</em></p>
				<p>4) pripremu dela planova i programa nastave i učenja osnovnog i srednjeg stručnog obrazovanja odraslih;</p>
				<p>5) pripremu programa majstorskog i specijalističkog obrazovanja i njihovih ispita;</p>
				<p>6) pripremu sadržaja programa obuke i ispita za instruktore za izvođenje učenja kroz rad kod poslodavca u dualnom obrazovanju;</p>
				<p>7) pripremu koncepta i standarda priznavanja prethodno stečenih znanja i veština;</p>
				<p>8) učestvovanje u pripremi standarda kvaliteta udžbenika stručnog obrazovanja i obrazovanja odraslih i plana udžbenika;</p>
				<p>9) davanje stručne ocene udžbenika stručnog obrazovanja i obrazovanja odraslih u postupku odobravanja;</p>
				<p>10) pripremu dela nacionalnog okvira kvalifikacija i pripremu liste kvalifikacija;</p>
				<p>11) pripremu mreže stručnih škola i škola za obrazovanje odraslih i praćenje njene celishodnosti;</p>
				<p>12) pripremu razvojnih projekata, analiza, istraživanja i aktivnosti koje povezuju stručno obrazovanje i zapošljavanje;</p>
				<p>13) davanje mišljenja o ispunjenosti standarda za ostvarivanje programa stručnog osposobljavanja i obuke;</p>
				<p>14) pomoć u koordinaciji socijalnog dijaloga i partnerstva na 
različitim nivoima planiranja, razvoja i ostvarivanja stručnog obrazovanja i
 obrazovanja odraslih;</p>
				<p>15) daje inicijativu za uvođenje ogleda a ukoliko nije inicijator,
 prati u toku sprovođenja ogleda deo koji se odnosi na sadržaj programa 
ogleda i metode rada;</p>
				<p>16) druge poslove, u skladu sa ovim zakonom i aktom o osnivanju.</p>
				<p>Poslove iz stava 1. tačka 9) ovog člana Zavod za unapređivanje obrazovanja i vaspitanja obavlja kao povereni posao.</p>
				<p class="bold">Centar za profesionalni razvoj zaposlenih u obrazovanju</p>
				<p class="clan">Član 42.</p>
				<p>Zavod za unapređivanje obrazovanja i vaspitanja, u okviru Centra za 
profesionalni razvoj zaposlenih u obrazovanju obavlja stručne poslove koji
 se, naročito, odnose na:</p>
				<p>1) unapređivanje i razvoj standarda kompetencija za profesiju nastavnika i direktora;</p>
				<p>2) pripremu standarda kompetencija za profesiju vaspitača i stručnog saradnika;</p>
				<p>3) pripremu i stalno unapređivanje programa: </p>
				<p>(1) uvođenja u posao nastavnika, vaspitača i stručnog saradnika – pripravnika;</p>
				<p>(2) za polaganje ispita za dozvolu za rad; </p>
				<p>4) pripremu programa i ostvarivanje obuke za mentore; priprema i stalno unapređivanje kriterijuma za izbor mentora;</p>
				<p>5) pripremu programa i ostvarivanje obuke za polaganje ispita za direktora ustanove; </p>
				<p>6) pripremu programa ispita za direktora ustanove;</p>
				<p>7) pripremu i ostvarivanje obuka za primenu novih programa nastave
 i učenja i koncepcije vaspitanja i obrazovanja na kojoj se oni zasnivaju; </p>
				<p>8) učestvovanje u ostvarivanju nacionalnih i međunarodnih programa i istraživanja u oblasti profesionalnog razvoja zaposlenih;</p>
				<p>9) pripremu i objavljivanje priručnika, vodiča i drugih didaktičkih
 materijala za nastavnike, vaspitače, stručne saradnike i direktore 
ustanova;</p>
				<p>10) analizu stručnog usavršavanja na osnovu podataka koje Centar 
kontinuirano prikuplja o različitim aspektima ostvarenih oblika stručnog 
usavršavanja;</p>
				<p>11) informisanje stručne javnosti o pitanjima relevantnim za stručno usavršavanje;</p>
				<p>12) odobravanje programa i ostalih oblika stalnog stručnog usavršavanja nastavnika, vaspitača, stručnog saradnika i direktora;</p>
				<p>13) druge poslove, u skladu sa ovim zakonom i aktom o osnivanju.</p>
				<p>Poslove iz stava 1. tačka 12) ovog člana Zavod za unapređivanje obrazovanja i vaspitanja obavlja kao povereni posao.</p>
				<p class="bold">Zavod za vrednovanje kvaliteta obrazovanja i vaspitanja</p>
				<p class="clan">Član 43.</p>
				<p>Zavod za vrednovanje kvaliteta obrazovanja i vaspitanja obavlja 
stručne poslove u oblasti praćenja i vrednovanja stepena ostvarenosti 
opštih principa, ciljeva obrazovanja i vaspitanja, ostvarivanja standarda 
postignuća po nivoima i vrstama obrazovanja, kao i druge poslove, u 
skladu sa zakonom, aktom o osnivanju i statutom.</p>
				<p>Zavod iz stava 1. ovog člana u svom sastavu ima organizacione jedinice – centre, i to:</p>
				<p>1) Centar za osiguranje kvaliteta rada ustanova;</p>
				<p>2) Centar za ispite;</p>
				<p>3) Centar za međunarodna, nacionalna ispitivanja i 
				razvojno-istraživačke poslove<span class="v2-clan-left-1">;</span></p>
				<p class="v2-clan-left-1">4) Centar za obrazovnu tehnologiju.</p>
				<p>Zavod propisuje način osiguranja tajnosti i rukovanja podacima u 
postupku pripreme ispita, način korišćenja i arhiviranja podataka 
dobijenih u sprovedenim međunarodnim i nacionalnim ispitima.</p>
				<p>Zavod je dužan da objavi izveštaj o rezultatima nacionalnih i 
međunarodnih ispita i istraživanja i nacionalne izveštaje o spoljašnjem 
vrednovanju kvaliteta rada ustanova, u roku od 30 dana od dana izrade 
izveštaja.</p>
				<p class="hide-change">*Službeni glasnik RS, broj 10/2019</p>
				<p class="bold">Centar za osiguranje kvaliteta rada ustanova</p>
				<p class="clan">Član 44.</p>
				<p>Zavod za vrednovanje kvaliteta obrazovanja i vaspitanja u okviru 
Centra za osiguranje kvaliteta rada ustanova obavlja sledeće stručne 
poslove: </p>
				<p>1) izrađuje obrazovne standarde; </p>
				<p>2) razvija standarde kvaliteta rada ustanova;</p>
				<p>3) učestvuje u spoljašnjem vrednovanju rada ustanova; </p>
				<p>4) razvija metodologiju i instrumente za samovrednovanje i spoljašnje vrednovanje rada ustanova;</p>
				<p>5) razvija i ostvaruje programe obuka u oblasti samovrednovanja; </p>
				<p>6) razvija i ostvaruje programe obuke za procenu pedagoške dodate vrednosti škole kao pokazatelja kvaliteta rada ustanove;</p>
				<p>7) razvija i ostvaruje programe obuka u oblasti praćenja 
napredovanja učenika i ocenjivanja priprema i objavljuje publikacije iz 
oblasti osiguranja kvaliteta rada ustanova;</p>
				<p>8) priprema publikacije iz oblasti spoljašnjeg vrednovanja sistema, samovrednovanja ustanova i promocije kvaliteta ustanova. </p>
				<p class="bold">Centar za ispite</p>
				<p class="clan">Član 45.</p>
				<p>Zavod za vrednovanje kvaliteta obrazovanja i vaspitanja, u okviru Centra za nacionalne ispite obavlja sledeće stručne poslove:</p>
				<p>1) učestvuje u planiranju strategije i metodologije sprovođenja ispita;</p>
				<p>2) konstruiše zadatke, testove, ispitne materijale;</p>
				<p>3) priprema predlog programa ispita; </p>
				<p>4) objavljuje ispitne kataloge; </p>
				<p>5) izrađuje i publikuje radne materijale i priručnike za pripremanje ispita;</p>
				<p>6) učestvuje u organizaciji i sprovođenju svih vrsta nacionalnih 
ispitivanja uključujući završni ispit u osnovnom obrazovanju i maturu u 
srednjem obrazovanju i vaspitanju za opšteobrazovne predmete;</p>
				<p>7) pruža stručnu pomoć i podršku u pripremi stručne i umetničke mature;</p>
				<p>8) učestvuje u izradi izveštaja o rezultatima nacionalnih ispitivanja;</p>
				<p>9) razvija i ostvaruje programe obuka za kvalitetnu pripremu i sprovođenje svih faza ispita; </p>
				<p>10) izrađuje i održava banke zadataka za nacionalna ispitivanja.</p>
				<p class="bold">Centar za međunarodna, nacionalna ispitivanja i razvojno-istraživačke poslove</p>
				<p class="clan">Član 46.</p>
				<p>Zavod za vrednovanje kvaliteta obrazovanja i vaspitanja, u okviru 
Centra za međunarodna, nacionalna ispitivanja i razvojno-istraživačke 
poslove obavlja sledeće stručne poslove:</p>
				<p>1) učestvuje u planiranju strategije i metodologije spoljašnjeg vrednovanja sistema obrazovanja i vaspitanja;</p>
				<p>2) učestvuje u sprovođenju međunarodnih i drugih istraživanja od značaja za kvalitet obrazovanja i vaspitanja;</p>
				<p>3) priprema i sprovodi istraživački rad u području obrazovnih 
merenja, spoljašnjeg proveravanja ostvarenosti standarda postignuća učenika i
 dodate vrednosti u obrazovanju i vaspitanju;</p>
				<p>4) analizira i statistički obrađuje, priprema i objavljuje 
izveštaje o rezultatima ispita, spoljašnjeg vrednovanja ustanova i drugih 
istraživanja u oblasti obrazovanja i vaspitanja;</p>
				<p>5) sprovodi istraživačke i evaluacione studije u oblasti obrazovanja i vaspitanja; </p>
				<p>6) predlaže Ministarstvu mere za unapređivanje kvaliteta 
obrazovanja i vaspitanja na osnovu rezultata istraživanja i analize 
kvaliteta ispita i ispitivanja; </p>
				<p>7) sprovodi vrednovanje ogleda u obrazovanju i vaspitanju. </p>
				<p class="v2-bold-1">Centar za obrazovnu tehnologiju</p>
				<p class="hide-change">*Službeni glasnik RS, broj 10/2019</p>
				<p class="v2-clan-1">Član 46a</p>
				<p class="v2-clan-left-1">Zavod za vrednovanje kvaliteta 
				obrazovanja i vaspitanja u okviru Centra za obrazovnu tehnologiju 
				obavlja sledeće stručne poslove:</p>
				<p class="v2-clan-left-1">1) učestvuje u planiranju razvoja 
				kvalitetnog digitalnog obrazovanja i u planiranju integracije 
				digitalne komponente u planska dokumenta na nacionalnom nivou, u 
				skladu sa zakonom kojim se uređuje planski sistem Republike 
				Srbije;</p>
				<p class="v2-clan-left-1">2) izrađuje i publikuje instrumente 
				obrazovne politike, radne materijale, preporuke i priručnike za 
				razvoj i sertifikaciju digitalnih veština i kompetencija;</p>
				<p class="v2-clan-left-1">3) razvija i ostvaruje programe obuka 
				u oblasti digitalnog obrazovanja ili drugih obuka iz nadležnosti 
				zavoda koje se ostvaruju korišćenjem interneta;</p>
				<p class="v2-clan-left-1">4) pruža stručnu podršku, razvija 
				metodologiju i instrumente za izradu baza digitalnih obrazovnih 
				sadržaja, otvorenih obrazovnih resursa i softverskih rešenja; </p>
				<p class="v2-clan-left-1">5) razvija i ostvaruje analize za 
				procenu vaspitne i obrazovne dodate vrednosti obrazovne 
				tehnologije kao pokazatelja kvaliteta rada ustanove ili 
				ostvarenih učeničkih postignuća;</p>
				<p class="v2-clan-left-1">6) pruža stručnu pomoć i podršku 
				prilikom praćenja digitalne komponente u okviru samovrednovanja, 
				spoljašnjeg vrednovanja rada ustanova, sprovođenja nacionalnih 
				ispita, sprovođenja nacionalnih ispitivanja, izrade obrazovnih 
				standarda i standarda kvaliteta rada ustanova;</p>
				<p class="v2-clan-left-1">7) priprema izveštaje i publikacije iz 
				oblasti digitalnog obrazovanja.</p>
				<p class="hide-change">*Službeni glasnik RS, broj 10/2019</p>
				<p class="bold">Stručne komisije</p>
				<p class="clan">Član 47.</p>
				<p>Zavodi mogu da obrazuju posebne stručne komisije i timove iz reda
 kompetentnih lica u oblasti obrazovanja i vaspitanja ili da angažuju 
naučnoistraživačke ustanove, ukoliko za obavljanje određenih poslova 
nemaju odgovarajuće kadrovske kapacitete ili povećani obim posla to 
zahteva, uz prethodnu saglasnost Ministarstva.</p>
				<p class="bold">Odnos Ministarstva prema Nacionalnom prosvetnom savetu, Savetu za stručno obrazovanje i obrazovanje odraslih i zavodima</p>
				<p class="clan">Član 48.</p>
				<p>Zavodi, koji su nadležni za pripremu ili učešće u pripremi 
podzakonskih akata koje donosi ministar, dužni su da ove poslove obave i
 pripremljene materijale dostave Ministarstvu u roku koji odredi 
ministar.</p>
				<p>Ukoliko zavodi ne dostave akte iz stava 1. ovog člana u utvrđenom
 roku, odnosno dostave akte koji nisu u skladu sa zahtevom ministra, 
ministar formira komisiju sastavljenu od stručnjaka u oblasti obrazovanja i
 vaspitanja da pripremi potrebna akta. </p>
				<p>Sredstva za rad komisija iz stava 2. ovog člana padaju na teret sredstava zavoda.</p>
				<p>Ministar dostavlja materijal iz stava 1. ovog člana nadležnom savetu radi davanja mišljenja, odnosno predloga.</p>
				<p>Ako nadležni savet najkasnije u roku od 30 dana od dana prijema 
materijala iz stava 1. ovog člana ne dostavi mišljenje, odnosno predlog 
Ministarstvu, ministar će doneti odgovarajući akt bez mišljenja nadležnog 
saveta.</p>
				<p>U slučaju nepostupanja ili neblagovremenog postupanja zavoda, 
odnosno saveta po nalogu ministra, ministar može predložiti Vladi 
razrešenje direktora zavoda, odnosno predsednika i/ili člana nadležnog 
saveta.</p>
				<p class="clan">4. OBEZBEĐIVANJE I UNAPREĐIVANJE КVALITETA</p>
				<p class="bold">Obezbeđivanje kvaliteta rada ustanove </p>
				<p class="clan">Član 49.</p>
				<p>Ustanova se samostalno i u saradnji sa nadležnim organom jedinice 
lokalne samouprave stara o obezbeđivanju i unapređivanju uslova za razvoj 
obrazovanja i vaspitanja, obezbeđivanju i unapređivanju kvaliteta programa 
obrazovanja i vaspitanja, svih oblika obrazovno-vaspitnog rada i uslova u 
kojima se on ostvaruje. </p>
				<p>Radi obezbeđivanja kvaliteta rada u ustanovi se vrednuju 
ostvarivanje ciljeva, ishoda i standarda postignuća, Nacionalnog okvira 
obrazovanja i vaspitanja, nastavnog plana i programa obrazovanja i 
vaspitanja, predškolskog programa, školskog programa, razvojnog plana, 
doprinos i uključenost roditelja, odnosno drugih zakonskih zastupnika dece
 i učenika u različite oblike obrazovno-vaspitnog rada i uslova u kojima
 se on ostvaruje.</p>
				<p>Vrednovanje kvaliteta ostvaruje se kao samovrednovanje i spoljašnje vrednovanje. </p>
				<p>Samovrednovanjem ustanova ocenjuje: kvalitet programa obrazovanja i 
vaspitanja i njegovo ostvarivanje, sve oblike i način ostvarivanja 
obrazovno-vaspitnog rada, stručno usavršavanje i profesionalni razvoj, 
uslove u kojima se ostvaruje obrazovanje i vaspitanje, zadovoljstvo dece, 
učenika i roditelja, odnosno drugih zakonskih zastupnika dece i učenika. </p>
				<p>U samovrednovanju učestvuju stručni organi, savet roditelja, 
učenički parlament, učenici, nastavnici, vaspitači, stručni saradnici, 
direktor i organ upravljanja ustanove. </p>
				<p>Samovrednovanje se obavlja svake godine po pojedinim oblastima vrednovanja, a svake četvrte ili pete godine – u celini. </p>
				<p>Izveštaj o samovrednovanju kvaliteta rada ustanove podnosi 
direktor vaspitno-obrazovnom, nastavničkom, odnosno pedagoškom veću, 
savetu roditelja, učeničkom parlamentu i organu upravljanja, kao i 
nadležnoj školskoj upravi. </p>
				<p>Spoljašnje vrednovanje rada ustanove obavlja se stručno-pedagoškim 
nadzorom Ministarstva i od strane Zavoda za vrednovanje kvaliteta 
obrazovanja i vaspitanja. </p>
				<p>Zavod za vrednovanje kvaliteta obrazovanja i vaspitanja učestvuje u 
spoljašnjem vrednovanju kvaliteta rada ustanove putem vrednovanja postignuća
 učenika na završnim i maturskim ispitima ili po ukazanoj potrebi i na 
zahtev Ministarstva. </p>
				<p>Organe i tela ustanove, postupke praćenja ostvarivanja programa 
obrazovanja i vaspitanja, drugih oblika obrazovno-vaspitnog rada i uslova 
rada, osnove i merila za samovrednovanje i vrednovanje, sadržinu i način 
objavljivanja rezultata samovrednovanja i vrednovanja kvaliteta rada 
ustanove, po pribavljenom mišljenju nadležnog saveta, propisuje ministar. </p>
				<p class="bold">Razvojni plan ustanove</p>
				<p class="clan">Član 50.</p>
				<p>Ustanova ima razvojni plan.</p>
				<p>Razvojni plan ustanove jeste strateški plan razvoja ustanove koji
 sadrži prioritete u ostvarivanju obrazovno-vaspitnog rada, plan i 
nosioce aktivnosti, kriterijume i merila za vrednovanje planiranih 
aktivnosti i druga pitanja od značaja za razvoj ustanove.</p>
				<p>Razvojni plan ustanove donosi se na osnovu izveštaja o 
samovrednovanju i izveštaja o spoljašnjem vrednovanju, najkasnije 30 dana 
pre isteka važećeg razvojnog plana ustanove.</p>
				<p>Razvojni plan donosi organ upravljanja, na predlog stručnog aktiva za razvojno planiranje, za period od tri do pet godina.</p>
				<p>U postupku vrednovanja kvaliteta rada ustanove vrednuje se i ostvarivanje razvojnog plana ustanove.</p>
				<p class="bold">Ogled</p>
				<p class="clan">Član 51.</p>
				<p>Unapređivanje kvaliteta i osavremenjavanje obrazovno-vaspitnog rada,
 uvođenje novih sadržaja programa obrazovanja i vaspitanja, organizacionih 
novina ili načina finansiranja mogu da se pre njihovog uvođenja proveravaju
 ogledom. </p>
				<p>Inicijativu za uvođenje ogleda sa predlogom programa može da podnese ustanova, nadležni savet ili zavod.</p>
				<p>Predlog programa ogleda sadrži cilj, očekivane ishode, trajanje, način i uslove njegovog ostvarivanja, praćenja i vrednovanja. </p>
				<p class="v2-clan-left-1">Ministar odlučuje o odobravanju ogleda 
				i propisuje program ogleda, na osnovu stručne procene i 
				preporuke nadležnog saveta, odnosno zavoda, odnosno odgovarajuće 
				institucije kompetentne za predmet ogleda, ukoliko nisu 
				podnosioci te inicijative.</p>
				<p>Stručna procena, odnosno preporuka iz stava 4. ovog člana donosi 
se na osnovu kriterijuma koje utvrđuju nadležni savet, odnosno zavod, 
				<span class="v2-clan-left-1">odnosno</span> odgovarajuća institucija kompetentna za predmet ogleda, ukoliko 
nije podnosilac inicijative za uvođenje ogleda. </p>
				<p>Ministar može da raspiše konkurs za ustanove u kojima će se sprovoditi ogled. </p>
				<p>Ogled može da traje najduže jednu godinu duže, od perioda za koji se podnosi predlog. </p>
				<p>Praćenje i vrednovanje ogleda ostvaruje se u skladu sa metodologijom za praćenje i vrednovanje koju utvrđuju zavodi i Ministarstvo.</p>
				<p>Prosvetni savetnik prati sprovođenje ogleda, a Zavod za 
unapređivanje obrazovanja i vaspitanja prati kvalitet sadržaja programa 
ogleda i metoda rada.</p>
				<p>Procenu ostvarenosti ciljeva i ishoda ogleda, odnosno vrednovanje 
ogleda, sprovodi Zavod za vrednovanje kvaliteta obrazovanja i vaspitanja. 
Izveštaj o rezultatima praćenja i vrednovanja ogleda, Zavod za vrednovanje 
kvaliteta obrazovanja i vaspitanja dostavlja ministru i inicijatoru ogleda.
 Izveštaj sadrži preporuku o daljem statusu ogleda i predloge za 
unapređivanje. Izveštaj o rezultatima praćenja i vrednovanja ogleda sa 
preporukom o daljem statusu ogleda, objavljuju se na zvaničnoj internet 
stranici Ministarstva i Zavoda za vrednovanje kvaliteta obrazovanja i 
vaspitanja. </p>
				<p>Za vreme izvođenja ogleda u ustanovi ne mogu se vršiti statusne promene. </p>
				<p>Isprava izdata od strane ustanove u kojoj se sprovodi ogled, 
važeća je i ima karakter javne isprave, u skladu sa ovim i posebnim 
zakonom. </p>
				<p class="hide-change"><em>Brisan je raniji stav 13. (vidi član 
				4. Zakona - 10/2019-5)</em></p>
				<p class="hide-change">*Službeni glasnik RS, broj 10/2019</p>
				<p class="bold">Ustanova vežbaonica</p>
				<p class="clan">Član 52.</p>
				<p>Ustanova čiji je osnivač Republika Srbija, autonomna pokrajina 
ili jedinica lokalne samouprave može da bude nastavna baza visokoškolske
 ustanove – vežbaonica, u skladu sa zakonom.</p>
				<p>U vežbaonici se ostvaruje praksa studenata na studijskim programima za obrazovanje nastavnika, vaspitača i stručnih saradnika.</p>
				<p>Za sprovođenje prakse studenata, vežbaonica treba da obezbedi:</p>
				<p>1) koordinatora studentske prakse, koga rešenjem određuje direktor ustanove;</p>
				<p>2) mentora studentske prakse u ustanovi;</p>
				<p>3) poseban prostor za konsultacije studenata i mentora, razmenu iskustva i ideja i planiranje drugih aktivnosti;</p>
				<p>4) savremenu opremu za ostvarivanje nastave i učenja.</p>
				<p>Detaljan program rada studenata na praksi zajednički razvijaju 
nastavnici visokoškolskih ustanova, koordinatori, mentori i studenti. 
Studentska praksa obuhvata sve aspekte vaspitnog i obrazovnog rada u 
ustanovi.</p>
				<p>Listu vežbaonica, na osnovu sprovedenog javnog konkursa, rešenjem utvrđuje ministar.</p>
				<p>Bliže uslove za rad vežbaonice propisuje ministar.</p>
				<p class="bold">Model ustanova</p>
				<p class="clan">Član 53.</p>
				<p>Ustanova može da stekne status model ustanove.</p>
				<p>Model ustanova je ustanova koja ostvaruje izuzetne rezultate u 
obrazovnom i vaspitnom radu, naročito doprinosi unapređivanju obrazovne i
 vaspitne prakse u skladu sa opštim principima i ciljevima obrazovanja i 
vaspitanja.</p>
				<p>Odluku o dodeli statusa model ustanove donosi ministar.</p>
				<p>Bliže uslove za sticanje statusa model ustanove i prestanka važenja statusa, propisuje ministar.</p>
				<p class="bold">Resursni centar </p>
				<p class="v2-clan-1">Član 54.</p>
				<p class="v2-clan-left-1">Ustanova može da stekne status 
				resursnog centra (u daljem tekstu: resursni centar) za pružanje 
				stručne podrške deci, učenicima i odraslima sa smetnjama u 
				razvoju i invaliditetom, njihovim porodicama i drugim obrazovnim 
				i vaspitnim ustanovama.</p>
				<p class="v2-clan-left-1">Resursni centar pruža i stručnu 
				podršku prilikom izbora, primene i nabavke asistivne tehnologije 
				u obrazovanju i vaspitanju i prati nove pravce razvoja podrške 
				deci, učenicima i odraslima sa smetnjama u razvoju i 
				invaliditetom.</p>
				<p class="v2-clan-left-1">Odluku o dodeli statusa resursnog 
				centra donosi ministar.</p>
				<p class="v2-clan-left-1">Bliže uslove za sticanje statusa 
				resursnog centra, organizovanja rada i prestanka važenja statusa 
				propisuje ministar, uz saglasnost ministra nadležnog za poslove 
				lokalne samouprave, ministra nadležnog za poslove zdravlja i 
				ministra nadležnog za poslove socijalne zaštite.</p>
				<p class="hide-change">*Službeni glasnik RS, broj 10/2019</p>
				<p class="bold">Centar za stručno usavršavanje</p>
				<p class="clan">Član 55.</p>
				<p>Republika Srbija, autonomna pokrajina, odnosno jedinica lokalne 
samouprave može samostalno ili u saradnji sa drugom jedinicom lokalne 
samouprave da osnuje centar za stručno usavršavanje nastavnika, 
vaspitača, stručnih saradnika, direktora, sekretara i drugih učesnika u 
ostvarivanju obrazovanja i vaspitanja (u daljem tekstu: centar), u skladu sa
 zakonom kojim se uređuju javne službe.</p>
				<p>U ostvarivanju delatnosti u delu stručnog usavršavanja, centar je 
dužan da stručno usavršavanje iz stava 1. ovog člana ostvaruje u skladu 
sa zakonom. </p>
				<p>U ostvarivanju delatnosti centar sarađuje sa Ministarstvom, 
zavodom, drugim centrima na republičkom i lokalnom nivou, kao i sa 
drugim organima, službama, ustanovama i organizacijama od značaja za 
stručno usavršavanje.</p>
				<p class="bold">IV. PROGRAMI OBRAZOVANJA I VASPITANJA I ZAVRŠNI ISPITI</p>
				<p class="clan">1. PROGRAMI OBRAZOVANJA I VASPITANJA</p>
				<p class="bold">Programi obrazovanja i vaspitanja u ustanovi</p>
				<p class="clan">Član 56.</p>
				<p>Predškolska ustanova razvija i ostvaruje programe vaspitanja i 
obrazovanja dece, u skladu sa osnovama programa predškolskog vaspitanja i 
obrazovanja, predškolskim programom i posebnim zakonom.</p>
				<p>Osnovna škola ostvaruje školski program, a može da ostvaruje i: 
individualni obrazovni plan za učenike i odrasle sa smetnjama u razvoju, 
kao i za učenike sa izuzetnim sposobnostima, individualan program 
srpskog jezika, odnosno jezika nacionalne manjine za učenike koji ne 
poznaju jezik na kome se izvodi nastava, školski program za muzičko i 
baletsko obrazovanje, školski program za obrazovanje odraslih, vaspitni 
program za učenike u školi sa domom i druge programe, u skladu sa 
posebnim zakonom.</p>
				<p>Srednja škola ostvaruje školski program opšteg, stručnog i 
umetničkog obrazovanja i vaspitanja, a može da ostvaruje i: individualni 
obrazovni plan za učenike i odrasle sa smetnjama u razvoju, kao i za 
učenike sa izuzetnim sposobnostima, individualan program srpskog jezika,
 odnosno jezika nacionalne manjine za učenike koji ne poznaju jezik na 
kome se izvodi nastava, školski program za muzičko i baletsko 
obrazovanje, školski program za obrazovanje odraslih, vaspitni program za 
učenike u školi sa domom, program specijalističkog i majstorskog 
obrazovanja, program obrazovanja za rad, programe stručnog osposobljavanja, 
obuke i druge programe, u skladu sa posebnim zakonom.</p>
				<p>Izuzetno, osnovna škola može da ostvaruje i predškolski program, a
 srednja škola – predškolski program, program osnovnog obrazovanja i 
vaspitanja i vaspitni program. </p>
				<p>Osim programa iz st. 1–4. ovog člana ustanova može da ostvaruje i
 druge programe i aktivnosti usmerene na unapređivanje 
obrazovno-vaspitnog rada, povećanja kvaliteta i dostupnosti obrazovanja i 
vaspitanja.</p>
				<p class="bold">Osnove programa predškolskog vaspitanja i obrazovanja</p>
				<p class="clan">Član 57.</p>
				<p>Osnove programa predškolskog vaspitanja i obrazovanja su osnova za:</p>
				<p>1) izradu i razvijanje programa vaspitno-obrazovnog rada na nivou 
predškolske ustanove (u daljem tekstu: predškolski program), odnosno 
vaspitne grupe;</p>
				<p>2) razvijanje različitih programa i oblika u predškolskom vaspitanju i obrazovanju, u skladu sa posebnim zakonom;</p>
				<p>3) izradu kriterijuma za praćenje i vrednovanje kvaliteta predškolskog vaspitanja i obrazovanja;</p>
				<p>4) unapređivanje i razvoj predškolske ustanove i delatnosti u celini.</p>
				<p class="bold">Predškolski program</p>
				<p class="clan">Član 58.</p>
				<p>Predškolski program donosi predškolska ustanova u skladu sa osnovama programa predškolskog vaspitanja i obrazovanja.</p>
				<p>Bliži uslovi za izradu predškolskog programa uređuju se posebnim zakonom.</p>
				<p class="bold">Nacionalni okvir obrazovanja i vaspitanja</p>
				<p class="clan">Član 59.</p>
				<p>Nacionalni okvir obrazovanja i vaspitanja daje smernice za proces 
obrazovanja i vaspitanja na predškolskom, osnovnoškolskom i srednjoškolskom
 nivou, postavlja ih u zajednički okvir i uzajamno povezuje ključne 
elemente procesa obrazovanja i vaspitanja.</p>
				<p>Nacionalni okvir obrazovanja i vaspitanja je osnova za izradu planova i programa nastave i učenja.</p>
				<p class="bold">Planovi i programi nastave i učenja osnovnog i srednjeg obrazovanja i vaspitanja</p>
				<p class="clan">Član 60.</p>
				<p>Planovi nastave i učenja u osnovnom i srednjem obrazovanju i vaspitanju, sadrže:</p>
				<p>1) listu obaveznih predmeta i izbornih programa i aktivnosti po razredima; </p>
				<p>2) ukupan godišnji fond časova po predmetima, programima i aktivnostima; </p>
				<p>3) nedeljni fond časova po predmetima, programima i aktivnostima.</p>
				<p>Programi nastave i učenja u osnovnom i srednjem obrazovanju i vaspitanju, sadrže:</p>
				<p>1) ciljeve osnovnog, opšteg srednjeg, stručnog i umetničkog 
obrazovanja i vaspitanja i ciljeve učenja predmeta, izbornih programa i 
aktivnosti po razredima;</p>
				<p>2) opšte predmetne kompetencije;</p>
				<p>3) specifične predmetne kompetencije;</p>
				<p>4) ishode učenja;</p>
				<p>5) obrazovne standarde za osnovno obrazovanje i vaspitanje i opšte srednje obrazovanje i vaspitanje;</p>
				<p>6) standard kvalifikacije za srednje stručno obrazovanje i vaspitanje; </p>
				<p>7) ključne pojmove sadržaja svakog predmeta;</p>
				<p>8) uputstvo za didaktičko-metodičko ostvarivanje programa;</p>
				<p>9) uputstvo za formativno i sumativno ocenjivanje učenika;</p>
				<p>10) način prilagođavanja programa muzičkog i baletskog obrazovanja i
 vaspitanja, obrazovanje i vaspitanje <span class="v2-clan-left-1">&nbsp;</span> 
				učenika sa izuzetnim sposobnostima, za obrazovanje i vaspitanje na 
				jeziku nacionalne manjine i obrazovanje odraslih<span class="v2-clan-left-1">;</span></p>
				<p><span class="v2-clan-left-1">11) smernice za prilagođavanje 
				programa nastave i učenja, kao i za pružanje individualne, odnosno 
				grupne dodatne podrške za učenike sa smetnjama u razvoju i 
				invaliditetom koji obrazovanje stiču, kada je to u najboljem 
				interesu, u školi za obrazovanje i vaspitanje učenika sa smetnjama 
				u razvoju, a na osnovu mišljenja Interresorne komisije i uz 
				saglasnost roditelja, odnosno drugog zakonskog zastupnika 
				učenika.</span></p>
				<p>Učenik obavezno bira sa liste izbornih programa versku nastavu ili građansko vaspitanje i drugi strani jezik.</p>
				<p>Učenik koji se opredelio za versku nastavu ili građansko 
vaspitanje, izborni program može jedanput da menja u toku ciklusa 
osnovnog, odnosno do kraja sticanja srednjeg obrazovanja i vaspitanja.</p>
				<p>Škola je dužna da obezbedi ostvarivanje obaveznih fizičkih 
aktivnosti za sve učenike, kao i da ponudi listu aktivnosti za koje se 
učenici opredeljuju u skladu sa svojim interesovanjima.</p>
				<p>Programi srednjeg stručnog obrazovanja i vaspitanja i dualnog 
obrazovanja kao dela srednjeg stručnog obrazovanja i vaspitanja, bliže se 
uređuju posebnim zakonom.</p>
				<p><span class="hide-change">*Službeni glasnik RS, broj 6/2020</span></p>
				<p class="bold">Školski program</p>
				<p class="clan">Član 61.</p>
				<p>Osnovno i srednje obrazovanje i vaspitanje, specijalističko i 
majstorsko obrazovanje i drugi oblici stručnog obrazovanja ostvaruju se na
 osnovu školskog programa.</p>
				<p>Školski program donosi školski odbor, po pravilu na period od četiri godine.</p>
				<p>Školski program izrađuje se u skladu sa Nacionalnim okvirom obrazovanja i vaspitanja i sadrži:</p>
				<p>1) ciljeve školskog programa;</p>
				<p>2) naziv, vrstu i trajanje svih programa obrazovanja i vaspitanja koje škola ostvaruje;</p>
				<p>3) jezik na kome se ostvaruje program;</p>
				<p>4) način ostvarivanja školskog programa;</p>
				<p>5) način prilagođavanja školskog programa prema nivou obrazovanja i vaspitanja;</p>
				<p>6) druga pitanja od značaja za školski program. </p>
				<p>Bliži uslovi za izradu školskog programa uređuju se posebnim zakonom.</p>
				<p class="bold">Godišnji plan rada </p>
				<p class="clan">Član 62.</p>
				<p>Godišnjim planom rada utvrđuju se vreme, mesto, način i nosioci ostvarivanja programa obrazovanja i vaspitanja. </p>
				<p>Godišnji plan rada ustanova donosi u skladu sa školskim 
kalendarom, razvojnim planom i predškolskim, školskim i vaspitnim 
programom, do 15. septembra.</p>
				<p>Ukoliko u toku školske, odnosno radne godine dođe do promene 
nekog dela godišnjeg plana rada, ustanova donosi izmenu godišnjeg plana 
rada u odgovarajućem delu.</p>
				<p class="bold">Udžbenici</p>
				<p class="clan">Član 63.</p>
				<p>U ostvarivanju obrazovno-vaspitnog rada koriste se udžbenici i nastavna sredstva, u skladu sa posebnim zakonom. </p>
				<p class="bold">Кvalifikacija i standard kvalifikacije</p>
				<p class="clan">Član 64.</p>
				<p>Кvalifikacija, u smislu ovog zakona, jeste formalno priznanje 
stečenih kompetencija. Pojedinac stiče kvalifikaciju kada nadležno telo 
propisano nastavnim programom nastave i učenja, odnosno programom obuke 
utvrdi da je dostigao ishode učenja prema zadatom standardu 
kvalifikacije, što se potvrđuje javnom ispravom – diplomom ili 
sertifikatom, izdatom u skladu s posebnim zakonom.</p>
				<p>Кvalifikacija se može steći formalnim ili neformalnim obrazovanjem, odnosno postupkom priznavanja prethodnog učenja.</p>
				<p>Standard kvalifikacije je osnov za sticanje kvalifikacije na 
određenom nivou zahtevnosti. Sadrži ciljeve i ishode učenja i način 
provere dostignutosti ishoda učenja. U stručnom obrazovanju i obučavanju 
sadrži i opis stručnih kompetencija potrebnih za obavljanje grupe sličnih 
poslova i zadataka u okviru jednog ili više srodnih zanimanja.</p>
				<p>Standardi kvalifikacija utvrđuju se u skladu sa zakonom koji uređuje nacionalni okvir kvalifikacija.</p>
				<p class="bold">Drugi oblici stručnog obrazovanja i njihovi programi</p>
				<p class="clan">Član 65.</p>
				<p>Drugi oblici stručnog obrazovanja, u smislu ovog zakona jesu: obrazovanje za rad, stručno osposobljavanje i obuka.</p>
				<p>Obrazovanjem za rad stiču se znanja, veštine i pozitivan odnos prema zanimanju.</p>
				<p>Stručnim osposobljavanjem stiču se znanja, veštine i pozitivan odnos prema obavljanju određenih poslova za zanimanje.</p>
				<p>Obukom se stiču osnovna znanja, veštine i pozitivan stav za obavljanje određenih poslova ili operacija u procesu rada.</p>
				<p>Programi drugih oblika stručnog obrazovanja iz stava 1. ovog člana
 jesu osnova za donošenje školskog programa u srednjem obrazovanju i 
vaspitanju.</p>
				<p>Posebni programi stručnog osposobljavanja i obuke doneti prema drugim propisima ostvaruju se na osnovu utvrđenih standarda.</p>
				<p class="bold">Osnove vaspitnog programa i program vaspitnog rada</p>
				<p class="clan">Član 66.</p>
				<p>Osnove vaspitnog programa i program vaspitnog rada u školi sa domom i domu učenika uređeni su posebnim zakonom.</p>
				<p class="bold">Nadležnost i postupak za donošenje programa obrazovanja <br>i vaspitanja</p>
				<p class="clan">Član 67.</p>
				<p>Osnove programa predškolskog vaspitanja i obrazovanja, Nacionalni 
okvir obrazovanja i vaspitanja, planove i programe nastave i učenja 
osnovnog i srednjeg opšteg obrazovanja i vaspitanja, plan i program nastave
 i učenja opšteobrazovnih predmeta srednjeg stručnog obrazovanja i 
vaspitanja, umetničkog obrazovanja i vaspitanja, obrazovanja odraslih i 
osnove vaspitnog programa, po pribavljenom mišljenju Nacionalnog prosvetnog
 saveta, donosi ministar.</p>
				<p>Plan i program nastave i učenja osnovnog obrazovanja odraslih po 
pribavljenom mišljenju Nacionalnog prosvetnog saveta i Saveta za stručno 
obrazovanje i obrazovanje odraslih, donosi ministar.</p>
				<p>Plan i program nastave i učenja stručnih predmeta srednjeg stručnog
 obrazovanja, umetničkog obrazovanja i obrazovanja odraslih, po pribavljenom
 mišljenju Saveta za stručno obrazovanje i obrazovanje odraslih, donosi 
ministar. </p>
				<p>Program osnovnog i srednjeg obrazovanja i vaspitanja za pripadnike 
nacionalnih manjina na predlog nacionalnog saveta nacionalne manjine i 
mišljenja Nacionalnog prosvetnog saveta, donosi ministar.</p>
				<p>Programe specijalističkog i majstorskog obrazovanja, po 
pribavljenim mišljenjima nadležnih ministarstava i Saveta za stručno 
obrazovanje i obrazovanje odraslih, donosi ministar.</p>
				<p>Programe drugih oblika stručnog obrazovanja, po pribavljenom 
mišljenju Saveta za stručno obrazovanje i obrazovanje odraslih, donosi 
ministar.</p>
				<p class="bold">Donošenje programa obrazovanja i vaspitanja ustanova </p>
				<p class="clan">Član 68.</p>
				<p>Predškolski, školski i program vaspitnog rada pripremaju odgovarajući stručni organi ustanove. </p>
				<p>Program iz stava 1. ovog člana donosi organ upravljanja ustanove. </p>
				<p>O predlogu programa iz stava 1. ovog člana ustanova pribavlja mišljenja saveta roditelja, a škola i od učeničkog parlamenta. </p>
				<p class="bold">Donošenje i objavljivanje programa obrazovanja i vaspitanja ustanova</p>
				<p class="clan">Član 69.</p>
				<p>Školski program donosi se najkasnije dva meseca pre početka školske godine u kojoj će početi njegova primena.</p>
				<p>Predškolski, školski i program vaspitnog rada objavljuje se, u skladu sa opštim aktom ustanove.</p>
				<p>Ustanova je u obavezi da program iz stava 2. ovog člana učini dostupnim svim zainteresovanim korisnicima.</p>
				<p class="bold">Nastava u prirodi, ekskurzija i studijsko putovanje </p>
				<p class="clan">Član 70.</p>
				<p>Ustanova može, uz saglasnost saveta roditelja da organizuje nastavu u prirodi, ekskurziju i studijsko putovanje. </p>
				<p>Program aktivnosti iz stava 1. ovog člana usaglašen je sa 
planovima i programima nastave i učenja za osnovno i srednje obrazovanje i 
vaspitanje i sastavni je deo godišnjeg plana rada ustanove.</p>
				<p>Bliže uslove za organizaciju i ostvarivanje nastave u prirodi i ekskurzije propisuje ministar. </p>
				<p class="bold">Nastava u inostranstvu</p>
				<p class="clan">Član 71.</p>
				<p>Za decu i učenike koji privremeno ili stalno borave u 
inostranstvu nastava na srpskom jeziku može da se organizuje, po 
posebnom programu.</p>
				<p>Poseban program obrazovanja i vaspitanja u inostranstvu, način 
vođenja evidencije i izdavanja javnih isprava, posebne uslove za 
nastavnika, obezbeđivanje i način isplate sredstava za plate i druga 
pitanja od značaja za ostvarivanje obrazovno-vaspitnog rada u 
inostranstvu, propisuje ministar. </p>
				<p class="clan">2. PRAĆENJE I NAPREDOVANJE UČENIКA</p>
				<p class="bold">Praćenje i ocenjivanje učenika</p>
				<p class="clan">Član 72.</p>
				<p>Ocenjivanjem u školi procenjuje se ostvarenost propisanih ishoda i 
standarda postignuća, a za učenike sa smetnjama u razvoju i invaliditetom
 prilagođenih ciljeva, sadržaja i ishoda u savladavanju individualnog 
obrazovnog plana. </p>
				<p>Praćenje razvoja, napredovanja i ostvarenosti postignuća učenika u 
toku školske godine obavlja se formativnim i sumativnim ocenjivanjem. </p>
				<p>Ocenjivanje je javno i ocena mora odmah da bude obrazložena učeniku. </p>
				<p>Uspeh redovnog učenika prati se i ocenjuje tokom nastave. </p>
				<p>Učenik se ocenjuje iz <span class="v2-clan-left-1">obaveznog</span> predmeta<span class="v2-clan-left-1">, 
				izbornog programa i aktivnosti</span> i iz vladanja. </p>
				<p>Učenik se ocenjuje najmanje četiri puta u polugodištu, a ako je 
nedeljni fond časova <span class="v2-clan-left-1">obaveznog</span> predmeta<span class="v2-clan-left-1">, 
				izbornog programa i aktivnosti</span> jedan čas najmanje dva puta u 
polugodištu.</p>
				<p>Na osnovu praćenja i vrednovanja tokom nastavne godine zaključnu 
ocenu iz <span class="v2-clan-left-1">obaveznog</span> predmeta<span class="v2-clan-left-1">, 
				izbornog programa i aktivnosti</span> utvrđuje odeljenjsko veće 
				koje čine nastavnici koji predaju učeniku na predlog<span class="v2-clan-left-1">
				</span>&nbsp;nastavnika, a ocenu iz 
vladanja na predlog odeljenjskog starešine. </p>
				<p>U toku školske godine ocenjivanje je opisno i brojčano. </p>
				<p>Zaključna ocena iz predmeta jeste brojčana i izvodi se na kraju 
prvog i drugog polugodišta, prema utvrđenim standardima postignuća i 
propisanim kriterijumima za ocenjivanje. Učenik sa smetnjama u razvoju i 
invaliditetom ocenjuje se u skladu sa prilagođenim ciljevima i ishodima.</p>
				<p>Brojčane ocene učenika u pojedinim nastavnim predmetima su: 
odličan (5), vrlo dobar (4), dobar (3), dovoljan (2) i nedovoljan (1). 
Ocena nedovoljan (1) nije prelazna ocena.</p>
				<p class="v2-clan-left-1">Učenik koji je na kraju školske godine 
				ocenjen i ima prelazne ocene iz svih obaveznih predmeta i iz 
				izbornog programa drugi strani jezik i koji je ocenjen iz svih 
				ostalih izbornih programa i aktivnosti prelazi u naredni razred.</p>
				<p>U školi koja ostvaruje međunarodni, odnosno strani program učenik se ocenjuje u skladu sa programom koji se ostvaruje.</p>
				<p class="hide-change">*Službeni glasnik RS, broj 10/2019</p>
				<p class="bold">Ocenjivanje i napredovanje učenika</p>
				<p class="clan">Član 73.</p>
				<p>U prvom razredu osnovnog obrazovanja i vaspitanja zaključna ocena iz obaveznih predmeta<span class="v2-clan-left-1">
				</span>&nbsp;je opisna <span class="v2-clan-left-1">i utvrđuje 
				se na kraju prvog i drugog polugodišta.</span></p>
				<p class="v2-clan-left-1">U prvom razredu osnovnog obrazovanja i 
				vaspitanja zaključna ocena iz izbornih programa i aktivnosti je 
				opisna i utvrđuje se na kraju prvog i drugog polugodišta.</p>
				<p class="v2-clan-left-1">Ocena iz stava 1. ovog člana iskazuje 
				se kao napredovanje učenika u ostvarivanju ishoda, angažovanje i 
				preporuka.</p>
				<p class="v2-clan-left-1">Zaključne ocene u prvom razredu 
				osnovnog obrazovanja i vaspitanja iz obaveznih predmeta i iz 
				izbornih programa i aktivnosti unose se u đačku knjižicu i učenik 
				prelazi u naredni razred.</p>
				<p class="hide-change"><em>Brisan je raniji stav 4. (vidi član 
				7. Zakona - 10/2019-5)</em></p>
				<p>U ostalim razredima osnovnog i u srednjem obrazovanju i vaspitanju ocenjivanje je opisno i brojčano u toku školske godine. </p>
				<p>Opisna ocena sadrži povratnu informaciju za učenika i roditelja, 
drugog zakonskog zastupnika i pruža jasno uputstvo kako da se unapredi 
rad učenika. </p>
				<p>Učeniku drugog i trećeg razreda osnovnog obrazovanja i vaspitanja 
koji na kraju prvog polugodišta ima nedovoljne ocene organizuje se 
pojačan obrazovno-vaspitni rad u toku drugog polugodišta, o čemu 
nastavnik vodi posebnu evidenciju.</p>
				<p>Učenik drugog i trećeg razreda osnovnog obrazovanja i 
				vaspitanja koji na kraju drugog polugodišta ima nedovoljne ocene 
				prevodi se u naredni razred, na osnovu odluke odeljenjskog veća<span class="v2-clan-left-1">, 
				izuzev učenika drugog i trećeg razreda osnovnog muzičkog i 
				baletskog obrazovanja i vaspitanja.</span></p>
				<p>Učeniku koji je preveden u naredni razred, priznaje se razred iz 
koga je preveden kao završen i organizuje mu se individualizovan rad.</p>
				<p>Učenik od četvrtog do sedmog razreda osnovnog obrazovanja i 
vaspitanja <span class="v2-clan-left-1">i učenik od drugog do završnog razreda 
				osnovnog muzičkog i baletskog obrazovanja i vaspitanja, kao</span> i učenik srednjeg obrazovanja i vaspitanja polaže popravni ispit u
 avgustovskom ispitnom roku, a učenik završnog razreda u junskom i 
avgustovskom roku.</p>
				<p>Učenik koji polaže popravni ispit obavezan da pohađa pripremnu 
nastavu, koju je škola dužna da organizuje neposredno pre polaganja 
popravnog ispita.</p>
				<p>Učenik koji položi popravni ispit završava razred.</p>
				<p>Učenik od četvrtog do sedmog razreda osnovnog obrazovanja i 
vaspitanja <span class="v2-clan-left-1">i učenik od drugog do završnog razreda 
				osnovnog muzičkog i baletskog obrazovanja i vaspitanja, kao</span> i učenik srednjeg obrazovanja i vaspitanja ponavlja razred ako na 
kraju drugog polugodišta ima zaključene više od dve nedovoljne brojčane 
ocene ili ne položi popravni ispit, osim ocene iz vladanja.</p>
				<p>Izuzetno, redovan učenik srednjeg obrazovanja i vaspitanja koji ne 
položi popravni ispit može da završi započeti razred u istoj školi 
naredne školske godine, u svojstvu vanrednog učenika ponovnim polaganjem 
nepoloženog ispita, uz obavezu plaćanja naknade stvarnih troškova koje 
utvrdi škola. Кada završi razred vanredan učenik ima pravo da se u istoj
 školskoj godini upiše u naredni razred, u istom svojstvu. </p>
				<p>Učeniku završnog razreda osnovnog obrazovanja i vaspitanja koji ne 
položi popravni ispit, škola organizuje polaganje ispita u skladu sa 
opštim aktom škole.</p>
				<p>Učenik završnog razreda osnovnog obrazovanja i vaspitanja koji 
položi popravni ispit, stiče pravo da polaže završni ispit u osnovnom 
obrazovanju i vaspitanju u propisanim rokovima.</p>
				<p>Učenik završnog razreda srednjeg obrazovanja i vaspitanja koji ne 
položi popravni ispit može da završi razred u istoj ili drugoj 
odgovarajućoj školi u svojstvu vanrednog učenika polaganjem ispita, uz 
obavezu plaćanja naknade stvarnih troškova koju utvrdi škola.</p>
				<p>Učenik završnog razreda srednjeg obrazovanja i vaspitanja koji 
položi popravni ispit, stiče pravo da polaže maturu u propisanim 
rokovima.</p>
				<p><span class="v2-clan-left-1">Razredni ispit polaže učenik 
				koji nije ocenjen iz obaveznog predmeta, izbornog programa i 
				aktivnosti, ukoliko nije pohađao nastavu više od trećine ukupnog 
				godišnjeg broja časova tog obaveznog predmeta, izbornog programa 
				i aktivnosti i ukoliko se ocenjivanjem utvrdi da nije dostigao 
				obrazovne standarde na osnovnom nivou</span><span class="v2-clan-left-2">, 
				u skladu sa posebnim zakonom.</span></p>
				<p class="hide-change">*Službeni glasnik RS, broj 10/2019</p>
				<p class="hide-change">**Službeni glasnik RS, broj 6/2020</p>
				<p class="bold">Vladanje učenika</p>
				<p class="clan">Član 74.</p>
				<p>Vladanje učenika od prvog do petog razreda osnovnog obrazovanja i 
vaspitanja ocenjuje se opisnom ocenom koja ne utiče na opšti uspeh 
učenika. </p>
				<p>Vladanje učenika od šestog razreda osnovnog obrazovanja i vaspitanja
 i učenika svih razreda srednjeg obrazovanja i vaspitanja ocenjuje se 
brojčano na kraju prvog i drugog polugodišta i utiče na opšti uspeh. </p>
				<p>Zaključna ocena iz vladanja jeste brojčana, i to: primerno (5), 
vrlo dobro (4), dobro (3), zadovoljavajuće (2) i nezadovoljavajuće (1) i 
ulazi u opšti uspeh učenika.</p>
				<p>Vladanje vanrednih učenika ne ocenjuje se.</p>
				<p class="bold">Opšti uspeh</p>
				<p class="clan">Član 75.</p>
				<p>Opšti uspeh utvrđuje se kao: odličan, vrlo dobar, dobar, dovoljan i nedovoljan.</p>
				<p>Učenik nije sa uspehom završio razred<span class="v2-clan-left-1">, 
				odnosno ima nedovoljan uspeh</span> ukoliko ima više od dve 
nedovoljne ocene, osim ocene iz vladanja ili nije položio popravni ispit, 
osim učenika drugog i trećeg razreda osnovne škole koji se prevodi u 
naredni razred.</p>
				<p class="hide-change"><em>Brisani su raniji st. 3. i 4. 
				(vidi član 8. Zakona - 10/2019-5)</em></p>
				<p>Opšti uspeh učenika osnovnog obrazovanja i vaspitanja utvrđuje se 
na kraju prvog i drugog polugodišta na osnovu aritmetičke sredine 
zaključnih prelaznih brojčanih ocena iz obaveznih predmeta
				<span class="v2-clan-left-1">i iz izbornog programa drugi strani 
				jezik, kao</span> i ocene iz 
vladanja, počev od šestog razreda.</p>
				<p>Opšti uspeh učenika srednjeg obrazovanja i vaspitanja utvrđuje se na
 kraju prvog i drugog polugodišta na osnovu aritmetičke sredine 
prelaznih zaključnih brojčanih ocena iz <span class="v2-clan-left-1">obaveznih</span> predmeta<span class="v2-clan-left-1">, 
				izbornih programa, izuzev verske nastave i građanskog vaspitanja</span> i ocene iz vladanja.</p>
				<p>Način, postupak i kriterijume ocenjivanja uspeha iz pojedinačnih 
predmeta i vladanja i druga pitanja od značaja za ocenjivanje, propisuje 
ministar.</p>
				<p class="hide-change">*Službeni glasnik RS, broj 10/2019</p>
				<p class="bold">Individualni obrazovni plan</p>
				<p class="clan">Član 76.</p>
				<p>Detetu i učeniku i odraslom kome je usled socijalne uskraćenosti,
 smetnji u razvoju, invaliditeta, teškoća u učenju, rizika od ranog 
napuštanja školovanja i drugih razloga potrebna dodatna podrška u 
obrazovanju i vaspitanju, ustanova obezbeđuje otklanjanje fizičkih i 
komunikacijskih prepreka, prilagođavanje načina ostvarivanja školskog 
programa i izradu, donošenje i ostvarivanje individualnog obrazovnog 
plana.</p>
				<p>Učeniku koji postiže rezultate koji prevazilaze očekivani nivo 
obrazovnih postignuća, ustanova obezbeđuje prilagođavanje načina 
ostvarivanja školskog programa i izradu, donošenje i ostvarivanje 
individualnog obrazovnog plana.</p>
				<p>Individualni obrazovni plan (u daljem tekstu: IOP) je poseban akt,
 koji ima za cilj optimalni razvoj deteta i učenika i ostvarivanje ishoda 
obrazovanja i vaspitanja, u skladu sa propisanim ciljevima i principima, 
odnosno zadovoljavanja obrazovno-vaspitnih potreba deteta i učenika. </p>
				<p>IOP izrađuje tim za dodatnu podršku detetu, odnosno učeniku na 
osnovu prethodno ostvarenih, evidentiranih i vrednovanih mera 
individualizacije i izrađenog pedagoškog profila deteta, učenika i 
odraslog, a ostvaruje se nakon saglasnosti roditelja, odnosno drugog 
zakonskog zastupnika.</p>
				<p>Ukoliko roditelj, odnosno drugi zakonski zastupnik, neopravdano 
odbije učešće u izradi ili davanje saglasnosti na IOP, ustanova je dužna 
da o tome obavesti nadležnu ustanovu socijalne zaštite u cilju zaštite 
najboljeg interesa deteta, odnosno učenika.</p>
				<p>Vrste IOP-a jesu: </p>
				<p>1) IOP1 – prilagođavanje načina rada i uslova u kojima se izvodi 
obrazovno-vaspitni rad; učenje jezika na kome se odvija 
obrazovno-vaspitni rad;</p>
				<p>2) IOP2 – prilagođavanje ciljeva sadržaja i načina ostvarivanja programa nastave i učenja i ishoda obrazovno-vaspitnog rada;</p>
				<p>3) IOP3 – proširivanje i produbljivanje sadržaja obrazovno-vaspitnog rada za učenika sa izuzetnim sposobnostima.</p>
				<p>IOP donosi pedagoški kolegijum ustanove na predlog tima za 
inkluzivno obrazovanje, odnosno tima za pružanje dodatne podrške detetu i 
učeniku.</p>
				<p>Tim za pružanje dodatne podrške detetu u predškolskoj ustanovi 
čine vaspitač, stručni saradnik, saradnik, roditelj, odnosno drugi 
zakonski zastupnik, a u skladu sa potrebama deteta i pedagoški asistent,
 odnosno lični pratilac deteta, na predlog roditelja, odnosno drugog 
zakonskog zastupnika.</p>
				<p>Tim za pružanje dodatne podrške učeniku u školi čini nastavnik 
razredne nastave, odnosno nastavnik predmetne nastave, odeljenjski 
starešina, stručni saradnik, roditelj, odnosno drugi zakonski zastupnik, a
 u skladu sa potrebama učenika i pedagoški asistent, odnosno lični 
pratilac učenika, na predlog roditelja, odnosno drugog zakonskog 
zastupnika.</p>
				<p>Donošenju IOP-a 2 prethodi donošenje, primena i vrednovanje IOP-a 1,
 a obavezno je pribavljanje mišljenja interresorne komisije za procenu 
potreba za dodatnom obrazovnom, zdravstvenom i socijalnom podrškom 
detetu i učeniku.</p>
				<p>Mišljenje interresorne komisije za procenu potreba za dodatnom 
obrazovnom, zdravstvenom i socijalnom podrškom detetu i učeniku, može da
 predvidi i izmenu plana nastave i učenja.</p>
				<p>U prvoj godini rada po IOP-u, IOP se vrednuje tromesečno, a u 
svakoj narednoj godini dva puta u toku radne, odnosno školske godine.</p>
				<p>Sprovođenje IOP-a prati Ministarstvo, u skladu sa ovim zakonom.</p>
				<p>Bliže uputstvo za ostvarivanje IOP-a, njegovu primenu i vrednovanje donosi ministar.</p>
				<p class="bold">Interresorna komisija</p>
				<p class="clan">Član 77.</p>
				<p>Interresorna komisija vrši procenu potreba deteta, učenika i 
odraslog za dodatnom obrazovnom, zdravstvenom i socijalnom podrškom.</p>
				<p>Dodatna podrška se odnosi na prava i usluge koje detetu 
obezbeđuju prevazilaženje fizičkih i socijalnih prepreka u cilju 
nesmetanog obavljanja svakodnevnih životnih aktivnosti od značaja za 
uključivanje u obrazovni proces, život u zajednici i napredovanje.</p>
				<p>Interresornu komisiju obrazuje organ jedinice lokalne samouprave 
nadležan za poslove društvenih delatnosti na osnovu sporazuma o saradnji 
između ustanova sistema obrazovanja, državne uprave i lokalne samouprave,
 socijalne zaštite i zdravlja. Jedinica lokalne samouprave određuje 
sedište rada, obezbeđuje i isplaćuje naknade za rad članova, obezbeđuje 
tehničku i drugu podršku za njen rad, obezbeđuje sredstva za finansiranje 
podrške preporučene od strane interresorne komisije, obezbeđuje 
arhiviranje i čuvanje dokumentacije, prikuplja izveštaje o radu 
inetrresorne komisije, predloženoj podršci i njenim efektima najmanje dva 
puta godišnje.</p>
				<p>Interresorna komisija ima pet članova, i to četiri stalna 
(pedijatar, predstavnik centra za socijalni rad, defektolog 
odgovarajućeg profila i psiholog zaposlen u obrazovanju i vaspitanju) i 
jednog povremenog člana. Povremeni član je lice koje dobro poznaje dete,
 učenika i odraslog i koje je sa njim imalo duži kontakt i bira se za 
svakog pojedinačno.</p>
				<p>Interresorna komisija prikuplja i obrađuje podatke o ličnosti u 
svrhu procene potreba za pružanjem dodatne obrazovne, zdravstvene i 
socijalne podrške detetu, učeniku i odraslom. Podaci se prikupljaju i 
obrađuju uz poštovanje načela svrsishodnosti, srazmernosti, obaveze 
čuvanja tajne, organizacionih i tehničkih mera, obrade podataka i zaštite
 podataka o ličnosti dece, učenika i odraslih i članova njihovih 
porodica, u skladu sa zakonom kojim se uređuje zaštita podataka o 
ličnosti. </p>
				<p>Interresorna komisija je rukovalac podataka u postupku prikupljanja i obrade podataka i vrši sledeće radnje:</p>
				<p>1) prikuplja i obrađuje podatke o detetu, učeniku i odraslom za 
koga je pokrenut postupak procene potrebe za pružanjem pomoći i 
evidenciju o toj zbirci podataka;</p>
				<p>2) prikuplja i obrađuje podatke i dokumentaciju o svom radu;</p>
				<p>3) vodi zbirku podataka o svom radu i evidenciju o toj zbirci podataka;</p>
				<p>4) izveštava lokalnu samoupravu o svom radu i predloženoj dodatnoj podršci dva puta godišnje.</p>
				<p>U zbirku podataka o deci, učenicima i odraslima unose se podaci 
iz zahteva, odnosno inicijative za pokretanje postupka procene za 
dodatnom obrazovnom, zdravstvenom i socijalnom podrškom, koji sadrži: 
ime, prezime i jedinstveni matični broj deteta, učenika i odraslog; 
datum i mesto rođenja; prebivalište deteta, učenika i odraslog, a ako je 
smešteno u ustanovi socijalne zaštite i podatke o ustanovi; ime i 
prezime roditelja, odnosno drugog zakonskog zastupnika deteta i učenika i
 kontakt podatke podnosioca zahteva; podatke za kontakt sa izabranim 
lekarom, razloge i obrazloženje za pokretanje postupka procene; izjavu da 
je potpisnik upoznat sa uslovima pod kojima se daju podaci o ličnosti 
deteta, učenika i odraslog; da podatke daje dobrovoljno i da je upoznat 
da su neki od ličnih podataka naročito osetljivi podaci; potpis lica koje
 predlaže pokretanje postupka procene; potpis, odnosno saglasnost 
roditelja, odnosno drugog zakonskog zastupnika, datum i mesto podnošenja 
predloga za procenu.</p>
				<p>U zbirku podataka o radu interresorne komisije unose se podaci iz
 zapisnika sa sednica, mišljenje interresorne komisije, dokumenta, nalazi i
 mišljenja lica i organa koji nisu njeni članovi i drugo. </p>
				<p>Interresorna komisija pre prikupljanja podataka o deci i učenicima 
obaveštava roditelja, odnosno drugog zakonskog zastupnika o obradi 
podataka o njegovom detetu, u skladu sa zakonom kojim se uređuje zaštita 
podataka o ličnosti. </p>
				<p>Naročito osetljivi podaci o deci i učenicima iz obe zbirke 
podataka prikupljaju se i obrađuju se na osnovu saglasnosti roditelja, 
odnosno drugih zakonskih zastupnika. </p>
				<p>Interresorna komisija vodi zbirke podataka iz stava 4. ovog člana, u elektronskoj i štampanoj formi na obrascima. </p>
				<p>Interresorna komisija čuva podatke o deci, učenicima i odraslima u
 zavisnosti od svrhe obrade podataka, a najduže do završetka školovanja 
učenika.</p>
				<p>Pitanja kojima se uređuje procena potreba za pružanjem dodatne 
obrazovne, zdravstvene ili socijalne podrške detetu, učeniku i odraslom,
 sastav i način rada interresorne komisije, propisuju sporazumno 
ministar nadležan za poslove zdravlja, ministar nadležan za poslove 
socijalne politike i ministar nadležan za državnu upravu i lokalnu 
samoupravu i ministar.</p>
				<p class="clan">3. ZAVRŠNI ISPITI</p>
				<p class="bold">Završni ispiti u osnovnom i srednjem obrazovanju i vaspitanju</p>
				<p class="clan">Član 78.</p>
				<p>Završni ispiti u osnovnom i srednjem obrazovanju i vaspitanju su 
ispiti na državnom nivou kojima se završava određeni nivo obrazovanja i 
vaspitanja, i to:</p>
				<p>1) u osnovnom obrazovanju i vaspitanju – završni ispit u osnovnom obrazovanju i vaspitanju;</p>
				<p>2) u opštem srednjem obrazovanju i vaspitanju – opšta matura;</p>
				<p>3) u srednjem umetničkom obrazovanju i vaspitanju – umetnička matura;</p>
				<p>4) u srednjem stručnom obrazovanju i vaspitanju – stručna matura, 
završni ispit srednjeg stručnog obrazovanja, specijalistički i majstorski 
ispit i ispiti drugih oblika stručnog obrazovanja.</p>
				<p>Učenik sa smetnjama u razvoju i invaliditetom polaže završni ispit
 u skladu sa njegovim čulnim i motoričkim mogućnostima, odnosno uslovima 
koje zahteva određena vrsta invaliditeta.</p>
				<p>Učenik se može upisati na sledeći nivo obrazovanja i vaspitanja na 
osnovu rezultata postignutog na ispitu iz stava 1. ovog člana, osim 
specijalističkog i majstorskog ispita. </p>
				<p class="v2-clan-left-1">Кandidat koji je nakon završenog 
				programa obuke stekao javnu ispravu o ostvarenom standardu 
				kvalifikacije u celini i javnu ispravu o ostvarenom standardu 
				ključnih kompetencija za opšteobrazovni deo srednjeg stručnog 
				obrazovanja odraslih ima pravo izlaska na završni ispit, odnosno 
				pravo na polaganje stručne mature.</p>
				<p>Bliže uslove kojima su uređeni završni ispiti iz stava 1. ovog člana propisuje ministar.</p>
				<p class="hide-change">*Službeni glasnik RS, broj 10/2019</p>
				<p class="bold">V. PRAVA DETETA I UČENIКA, OBAVEZE I ODGOVORNOSTI UČENIКA</p>
				<p class="bold">Prava deteta i učenika</p>
				<p class="clan">Član 79. </p>
				<p>Prava deteta i učenika ostvaruju se u skladu sa potvrđenim međunarodnim ugovorima, ovim i drugim zakonima.</p>
				<p>Ustanova, odnosno zaposleni u ustanovi dužni su da obezbede ostvarivanje prava deteta i učenika, a naročito pravo na:</p>
				<p>1) kvalitetan obrazovno-vaspitni rad koji obezbeđuje ostvarivanje principa i ciljeva iz čl. 7. i 8. ovog zakona;</p>
				<p>2) uvažavanje ličnosti;</p>
				<p>3) podršku za svestrani razvoj ličnosti, podršku za posebno iskazane talente i njihovu afirmaciju;</p>
				<p>4) zaštitu od diskriminacije, nasilja, zlostavljanja i zanemarivanja;</p>
				<p>5) blagovremenu i potpunu informaciju o pitanjima od značaja za obrazovanje i vaspitanje; </p>
				<p>6) informacije o pravima i obavezama; </p>
				<p>7) učestvovanje u radu organa škole, u skladu sa ovim i posebnim zakonom; </p>
				<p>8) slobodu udruživanja u različite grupe, klubove i organizovanje učeničkog parlamenta;</p>
				<p>9) javnost i obrazloženje ocene i podnošenje prigovora na ocenu i ispit;</p>
				<p>10) pokretanje inicijative za preispitivanje odgovornosti učesnika u
 obrazovno-vaspitnom procesu ukoliko prava iz stava 2. tač. 1)–9) ovog 
člana nisu ostvarena;</p>
				<p>11) zaštitu i pravično postupanje ustanove prema detetu i učeniku;</p>
				<p>12) stipendiju, kredit, smeštaj i ishranu u domu učenika, u skladu sa posebnim zakonom;</p>
				<p>13) druga prava u oblasti obrazovanja i vaspitanja, u skladu sa zakonom. </p>
				<p>Učenik, roditelj, odnosno drugi zakonski zastupnik deteta i 
učenika može da podnese pismenu prijavu direktoru ustanove u slučaju 
povrede prava iz stava 2. ovog člana ili neprimerenog ponašanja 
zaposlenih prema detetu i učeniku, u skladu sa opštim aktom ustanove, u 
roku od osam dana od dana saznanja o povredi prava. </p>
				<p>Zaposleni u ustanovi dužan je da odmah po saznanju, a najkasnije 
narednog radnog dana, podnese pismenu prijavu direktoru da je učinjena 
povreda prava deteta i učenika. </p>
				<p>Direktor je dužan da prijavu iz st. 3. i 4. ovog člana razmotri i
 da, uz konsultaciju sa učenikom i roditeljem, odnosno drugim zakonskim 
zastupnikom deteta i učenika, kao i zaposlenim odluči i preduzme 
odgovarajuće mere, u roku od osam dana od dana prijema prijave. </p>
				<p class="bold">Obaveze učenika </p>
				<p class="clan">Član 80. </p>
				<p>U ostvarivanju svojih prava učenik ne sme da ugrožava druge u ostvarivanju prava. </p>
				<p>Učenik ima obavezu da:</p>
				<p>1) redovno pohađa nastavu i izvršava školske obaveze;</p>
				<p>2) poštuje pravila ponašanja u školi, odluke direktora i organa škole; </p>
				<p>3) radi na usvajanju znanja, veština i stavova utvrđenih školskim 
programom, prati sopstveni napredak i izveštava o tome nastavnike i 
roditelje, odnosno druge zakonske zastupnike;</p>
				<p>4) ne ometa izvođenje nastave i ne napušta čas bez prethodnog odobrenja nastavnika;</p>
				<p>5) poštuje ličnost drugih učenika, nastavnika i ostalih zaposlenih u školi;</p>
				<p>6) čuva imovinu škole i čistoću i estetski izgled školskih prostorija;</p>
				<p>7) stara se o očuvanju životne sredine i ponaša u skladu sa pravilima ekološke etike.</p>
				<p class="bold">Prijava Ministarstvu radi zaštite prava deteta i učenika </p>
				<p class="clan">Član 81. </p>
				<p>Učenik, roditelj odnosno drugi zakonski zastupnik deteta i 
učenika, ima pravo da podnese prijavu Ministarstvu, ukoliko smatra da su
 mu povređena prava utvrđena ovim ili drugim zakonom, u slučaju:</p>
				<p>1) donošenja ili nedonošenja odluke organa ustanove po podnetoj prijavi, prigovoru ili žalbi;</p>
				<p>2) ako je povređena zabrana iz čl. 110–113. ovog zakona;</p>
				<p>3) povrede prava deteta i učenika iz člana 79. ovog zakona. </p>
				<p>Prijavu iz stava 1. ovog člana učenik, njegov roditelj odnosno 
drugi zakonski zastupnik deteta i učenika može podneti u roku od osam 
dana od dana saznanja za povredu svojih prava.</p>
				<p>Ako oceni da je prijava iz stava 1. ovog člana osnovana, 
Ministarstvo će u roku od osam dana od dana prijema prijave upozoriti 
ustanovu na uočene nepravilnosti i odrediti joj rok od tri dana od 
upozorenja za otklanjanje uočene nepravilnosti.</p>
				<p>Ako ustanova ne postupi po upozorenju iz stava 3. ovog člana, Ministarstvo će preduzeti odgovarajuće mere, u skladu sa zakonom.</p>
				<p class="bold">Prigovor na ocenjivanje, ocenu i ispit</p>
				<p class="v2-clan-1">Član 82.</p>
				<p class="v2-clan-left-1">Učenik osnovnog i srednjeg obrazovanja i 
				vaspitanja, njegov roditelj, odnosno drugi zakonski zastupnik ima 
				pravo da podnese:</p>
				<p class="v2-clan-left-1">1) prigovor na ocenu iz obaveznog 
				predmeta, izbornog programa i aktivnosti i iz vladanja u toku 
				školske godine;</p>
				<p class="v2-clan-left-1">2) prigovor na zaključnu ocenu iz 
				obaveznog predmeta, izbornog programa i aktivnosti i iz vladanja 
				na kraju prvog i drugog polugodišta;</p>
				<p class="v2-clan-left-1">3) prigovor na ispit.</p>
				<p class="v2-clan-left-1">Prigovor na ocenu iz obaveznog 
				predmeta, izbornog programa i aktivnosti i iz vladanja u toku 
				školske godine podnosi se direktoru škole u roku od tri dana od 
				saopštenja ocene.</p>
				<p class="v2-clan-left-1">Prigovor na zaključnu ocenu iz 
				obaveznog predmeta, izbornog programa i aktivnosti i iz vladanja 
				na kraju prvog i drugog polugodišta podnosi se direktoru škole u 
				roku od tri dana od dana dobijanja đačke knjižice, odnosno 
				svedočanstva, osim za učenike završnih razreda u roku od 24 
				sata.</p>
				<p class="v2-clan-left-1">Prigovor na ispit podnosi se direktoru 
				škole, u roku od 24 sata od saopštavanja ocene na ispitu.</p>
				<p class="v2-clan-left-1">Direktor škole, u saradnji sa stručnim 
				saradnikom i odeljenskim starešinom, rešenjem odlučuje o prigovoru 
				iz stava 1. tačka 1) ovog člana u roku od tri dana, odnosno u 
				roku od 24 sata o prigovoru iz stava 1. tač. 2) i 3) ovog člana, 
				prethodno pribavljajući izjavu nastavnika.</p>
				<p class="v2-clan-left-1">Direktor je dužan da predmetnom 
				nastavniku na čiju ocenu je uložen prigovor, u roku od tri dana 
				od dana donošenja rešenja iz stava 5. ovog člana dostavi rešenje.</p>
				<p class="v2-clan-left-1">Ako oceni da je prigovor na ocenu iz 
				obaveznog predmeta, izbornog programa i aktivnosti osnovan i da 
				ocena nije javno saopštena, obrazložena, odnosno da ocenjivanje 
				nije u skladu sa propisima, direktor poništava ocenu, pojačava 
				pedagoško-instruktivni rad sa nastavnikom u ustanovi i rešenjem 
				obrazuje komisiju za proveru znanja učenika, pregled i ponovno 
				ocenjivanje pismenog ili drugog rada učenika. Кomisija ima tri 
				člana, od kojih su dva stručna za predmet, odnosno oblast 
				predmeta.</p>
				<p class="v2-clan-left-1">Ukoliko se utvrdi da zaključna ocena 
				nije izvedena u skladu sa propisima, direktor poništava i vraća 
				ocenu odeljenjskom veću na razmatranje i zaključivanje. </p>
				<p class="v2-clan-left-1">Ako direktor i nakon ponovnog 
				razmatranja i zaključivanja od strane odeljenjskog veća propisanog 
				stavom 8. ovog člana, utvrdi da zaključna ocena iz obaveznog 
				predmeta, izbornog programa i aktivnosti nije izvedena u skladu 
				sa propisima ili je prigovor iz drugih razloga osnovan, rešenjem 
				poništava zaključnu ocenu i upućuje učenika na polaganje ispita.
				</p>
				<p class="v2-clan-left-1">Nastavnik čija ocena je poništena 
				upućuje se i na stručno usavršavanje za oblast ocenjivanja i 
				komunikacijskih veština.</p>
				<p class="v2-clan-left-1">Ukoliko pojačani 
				pedagoško-instruktivni rad u ustanovi i stručno usavršavanje 
				nastavnika ne daju pozitivan rezultat, direktor je u obavezi da 
				zahteva stručno pedagoški nadzor nad radom nastavnika od strane 
				prosvetnog savetnika.</p>
				<p class="v2-clan-left-1">Ako direktor u saradnji sa stručnim 
				saradnikom i odeljenjskim starešinom oceni da je prigovor na ocenu 
				iz vladanja osnovan i da ocenjivanje nije u skladu sa propisima 
				upućuje odeljenskom veću na razmatranje i ponovno odlučivanje, uz 
				učešće stručnih saradnika.</p>
				<p class="v2-clan-left-1">Ako utvrdi da je ocena na ispitu 
				izvedena protivno propisima, poništava ispit i upućuje učenika 
				na ponovno polaganje ispita. Ispit se organizuje u roku od tri 
				dana od dana podnošenja prigovora.</p>
				<p class="v2-clan-left-1">Ukoliko škola nema potreban broj 
				stručnih lica, angažuje stručno lice iz druge škole.</p>
				<p class="v2-clan-left-1">Nastavnik čija ocena je osporena ili 
				na čiji je predlog utvrđena zaključna ocena, ne može da bude član 
				komisije.</p>
				<p class="v2-clan-left-1">Кada je poništen ispit direktor 
				obrazuje novu komisiju u čijem sastavu ne mogu da budu članovi 
				komisije čiji je ispit poništen.</p>
				<p class="v2-clan-left-1">Ocena komisije je konačna.</p>
				<p class="hide-change">*Službeni glasnik RS, broj 10/2019</p>
				<p class="bold">Odgovornost učenika </p>
				<p class="clan">Član 83.</p>
				<p>Prema učeniku koji vrši povredu pravila ponašanja u školi ili ne 
poštuje odluke direktora i organa škole, neopravdano izostane sa nastave
 pet časova, odnosno koji svojim ponašanjem ugrožava druge u ostvarivanju 
njihovih prava, škola će uz učešće roditelja, odnosno drugog zakonskog 
zastupnika, pojačati vaspitni rad aktivnostima: u okviru odeljenjske 
zajednice, stručnim radom odeljenjskog starešine, pedagoga, psihologa, 
posebnih timova, a kada je to neophodno da sarađuje sa odgovarajućim 
ustanovama socijalne, odnosno zdravstvene zaštite sa ciljem definisanja i 
pružanja podrške učeniku u vezi sa promenom njegovog ponašanja. </p>
				<p>Učenik može da odgovara za lakšu povredu obaveze utvrđenu opštim 
aktom škole, za težu povredu obaveze koja je u vreme izvršenja bila 
propisana ovim zakonom i za povredu zabrane iz čl. 110–112. ovog zakona.
 </p>
				<p>Teže povrede obaveza učenika su:</p>
				<p>1) uništenje, oštećenje, skrivanje, iznošenje, prepravka ili 
dopisivanje podataka u evidenciji koju vodi škola ili druga organizacija,
 odnosno organ;</p>
				<p>2) prepravka ili dopisivanje podataka u javnoj ispravi koju izdaje škola ili organ, odnosno ispravi koju izda druga organizacija;</p>
				<p>3) uništenje ili krađa imovine škole, privrednog društva, preduzetnika, učenika ili zaposlenog;</p>
				<p>4) posedovanje, podstrekavanje, pomaganje, davanje drugom učeniku i 
upotreba alkohola, duvana, narkotičkog sredstva ili psihoaktivne 
supstance;</p>
				<p>5) unošenje u školu ili drugu organizaciju oružja, pirotehničkog 
sredstva ili drugog predmeta kojim može da ugrozi ili povredi drugo 
lice;</p>
				<p>6) ponašanje učenika kojim ugrožava vlastitu bezbednost ili 
bezbednost drugih učenika, nastavnika i zaposlenih u školi, u školskim i
 drugim aktivnostima koje se ostvaruju van škole, a koje škola 
organizuje i koje dovodi do njihovog fizičkog i psihičkog povređivanja;</p>
				<p>7) upotreba mobilnog telefona, elektronskog uređaja i drugog 
sredstva u svrhe kojima se ugrožavaju prava drugih ili u svrhe prevare u
 postupku ocenjivanja;</p>
				<p>8) neopravdano izostajanje sa nastave i drugih oblika 
obrazovno-vaspitnog rada više od 25 časova u toku školske godine, od 
čega više od 15 časova nakon pismenog obaveštavanja roditelja, odnosno 
drugog zakonskog zastupnika od strane škole;</p>
				<p>9) učestalo činjenje lakših povreda obaveza u toku školske godine, 
pod uslovom da su preduzete neophodne mere iz stava 1. ovog člana radi 
korekcije ponašanja učenika.</p>
				<p>Za povrede iz stava 3. tač. 8) i 9) ovog člana obavezna je postupnost u izricanju mera.</p>
				<p>Učenik, roditelj, odnosno drugi zakonski zastupnik odgovara za 
materijalnu štetu koju učenik nanese školi, namerno ili iz krajnje 
nepažnje, u skladu sa zakonom. </p>
				<p class="bold">Odgovornost roditelja</p>
				<p class="clan">Član 84. </p>
				<p>Roditelj, odnosno drugi zakonski zastupnik deteta odgovoran je:</p>
				<p>1) za upis deteta u predškolski pripremni program i upis deteta u školu;</p>
				<p>2) za redovno pohađanje nastave;</p>
				<p>3) za redovno pohađanje pripremne nastave;</p>
				<p>4) da odmah, a najkasnije u roku od 48 sati od momenta nastupanja 
sprečenosti učenika da prisustvuje nastavi o tome obavesti školu;</p>
				<p>5) da pravda izostanke učenika, najkasnije u roku od osam dana od
 dana prestanka sprečenosti učenika da prisustvuje nastavi odgovarajućom
 lekarskom ili drugom relevantnom dokumentacijom;</p>
				<p>6) da na poziv škole uzme aktivno učešće u svim oblicima vaspitnog rada sa učenikom;</p>
				<p>7) za povredu zabrane iz čl. 110–112. ovog zakona učinjenu od strane učenika;</p>
				<p>8) za teže povrede obaveze učenika iz člana 83. ovog zakona;</p>
				<p>9) da poštuje pravila ustanove.</p>
				<p>Roditelj odnosno drugi zakonski zastupnik dužan je da nadoknadi 
materijalnu štetu koju učenik nanese školi, namerno ili iz krajnje 
nepažnje, u skladu sa zakonom.</p>
				<p>Škola podnosi zahtev za pokretanje prekršajnog postupka, odnosno 
krivičnu prijavu radi utvrđivanja odgovornosti roditelja, odnosno drugog 
zakonskog zastupnika iz razloga propisanih stavom 1. ovog člana.</p>
				<p class="bold">Vaspitno-disciplinski postupak </p>
				<p class="clan">Član 85. </p>
				<p>Za teže povrede obaveza učenika i za povrede zabrane iz čl. 
110–112. ovog zakona škola vodi vaspitno-disciplinski postupak o kojem 
obaveštava roditelja, odnosno drugog zakonskog zastupnika učenika.</p>
				<p class="v2-clan-left-1">Za učinjenu težu povredu obaveze 
				učenika direktor zaključkom pokreće vaspitno-disciplinski 
				postupak najkasnije u roku od osam dana od dana saznanja, a za 
				učinjenu povredu zabrane iz čl. 110–112. ovog zakona zaključkom 
				pokreće postupak odmah, a najkasnije u roku od dva dana od dana 
				saznanja, o čemu odmah, a najkasnije narednog radnog dana 
				obaveštava roditelja, odnosno drugog zakonskog zastupnika.</p>
				<p class="v2-clan-left-1">Direktor vodi postupak i okončava ga 
				rešenjem.</p>
				<p>U vaspitno-disciplinskom postupku učenik, uz prisustvo roditelja, 
odnosno drugog zakonskog zastupnika, kao i svi ostali učesnici i svedoci
 moraju biti saslušani i dati pisanu izjavu.</p>
				<p>Ukoliko se roditelj, odnosno drugi zakonski zastupnik učenika, 
koji je uredno obavešten, ne odazove da prisustvuje 
vaspitno-disciplinskom postupku, direktor škole postavlja odmah, a 
najkasnije narednog radnog dana psihologa, odnosno pedagoga ustanove da u
 ovom postupku zastupa interese učenika, o čemu odmah obaveštava centar 
za socijalni rad.</p>
				<p class="hide-change"><em>Brisani su raniji st. 5. i 6. (vidi 
				član 11. Zakona - 10/2019-5)</em></p>
				<p>Vaspitno-disciplinski postupak okončava se, nakon vođenja 
pojačanog vaspitnog rada sa učenikom, donošenjem rešenja u roku od 30 dana
 od dana pokretanja.</p>
				<p>Pre donošenja rešenja moraju se utvrditi sve činjenice koje su od značaja za odlučivanje.</p>
				<p>Ukoliko se u toku trajanja vaspitno-disciplinskog postupka učenik 
ispiše iz škole, škola je u obavezi da u ispisnicu unese napomenu da je 
protiv navedenog učenika pokrenut vaspitno-disciplinski postupak.</p>
				<p class="hide-change">*Službeni glasnik RS, broj 10/2019</p>
				<p class="bold">Vaspitne i vaspitno-disciplinske mere i pravna zaštita učenika </p>
				<p class="clan">Član 86. </p>
				<p>Za povredu obaveze, odnosno zabrane propisane ovim zakonom, mogu da se izreknu mere, i to:</p>
				<p>1) za lakšu povredu obaveza učenika, vaspitna mera – opomena, 
ukor odeljenjskog starešine ili ukor odeljenjskog veća, na osnovu 
izjašnjavanja nastavnika koji ostvaruju nastavu u odeljenju učenika, u 
skladu sa opštim aktom škole;</p>
				<p>2) za težu povredu obaveza učenika, vaspitno-disciplinska mera – 
ukor direktora i ukor nastavničkog veća, a za učenika srednje škole i 
isključenje učenika iz škole, odnosno škole sa domom;</p>
				<p>3) za učinjenu povredu zabrane iz čl. 110–112. ovog zakona, vaspitno-disciplinska mera:</p>
				<p>(1) ukor direktora ili ukor nastavničkog veća;</p>
				<p>(2) premeštaj učenika od petog do osmog razreda u drugu osnovnu 
školu na osnovu odluke nastavničkog veća, uz saglasnost škole u koju 
prelazi, a uz obaveštavanje roditelja odnosno drugog zakonskog zastupnika;</p>
				<p>(3) za učenika srednje škole – isključenje učenika iz škole, odnosno škole sa domom.</p>
				<p>Vaspitna mera izriče se učeniku za lakšu povredu obaveze iz stava
 1. tačka 1) ovog člana, bez vođenja vaspitno-disciplinskog postupka. </p>
				<p>Mera iz stava 1. ovog člana može da se izrekne učeniku ako je 
škola prethodno preduzela neophodne aktivnosti iz člana 83. stav 1. ovog
 zakona. </p>
				<p>Кada preduzete neophodne aktivnosti dovedu do pozitivne promene 
ponašanja učenika, obustaviće se postupak, osim ako je učinjenom povredom 
zabrane iz čl. 110–112. ovog zakona ozbiljno ugrožen integritet drugog 
lica. </p>
				<p>Mera iz stava 1. tač. 2) i 3) ovog člana izriče se učeniku nakon 
sprovedenog vaspitno-disciplinskog postupka i utvrđene odgovornosti. </p>
				<p>Škola, uporedo sa izricanjem vaspitne, odnosno 
vaspitno-diciplinske mere iz stava 1. ovog člana, određuje učeniku i 
obavezu obavljanja društveno-korisnog, odnosno humanitarnog rada, koji se 
odvija u prostorijama škole ili van prostorija škole pod nadzorom 
nastavnika, odnosno stručnog saradnika.</p>
				<p>Društveno-koristan, odnosno humanitarni rad iz stava 6. ovog 
člana, škola određuje učeniku u skladu sa težinom učinjene povrede, 
vodeći računa o psihofizičkoj i zdravstvenoj sposobnosti, uzrastu i 
dostojanstvu učenika, o čemu je dužna da odmah obavesti roditelja, 
odnosno drugog zakonskog zastupnika. </p>
				<p>Vaspitna i vaspitno-disciplinska mera izriču se u školskoj godini u kojoj je učinjena povreda obaveze učenika. </p>
				<p>Кada maloletan učenik izvrši povredu obaveze, odnosno zabrane iz 
čl. 110–112. ovog zakona, škola odmah, a najkasnije narednog radnog dana
 obaveštava roditelja, odnosno drugog zakonskog zastupnika i uključuje ga u
 odgovarajući postupak. </p>
				<p>Nastavničko veće donosi odluku o vaspitno-disciplinskoj meri 
isključenja učenika iz srednje škole, a direktor rešenje o isključenju učenika
 iz škole. </p>
				<p>Učenik, roditelj, odnosno drugi zakonski zastupnik ima pravo da 
podnese žalbu školskom odboru na izrečenu vaspitno-disciplinsku meru za 
izvršenu težu povredu obaveze učenika ili za povredu zabrane iz čl. 
110–112. ovog zakona, u roku od osam dana od dana dostavljanja rešenja o 
utvrđenoj odgovornosti i izrečenoj meri. </p>
				<p>Školski odbor rešava po žalbi iz stava 11. ovog člana u roku od 
15 dana od dana dostavljanja žalbe od strane učenika, roditelja, odnosno 
drugog zakonskog zastupnika.</p>
				<p>Žalba odlaže izvršenje rešenja direktora. </p>
				<p>Protiv drugostepenog rešenja o izrečenoj meri isključenja učenika iz
 srednje škole ili škole sa domom, učenik, roditelj, odnosno drugi 
zakonski zastupnik ima pravo na sudsku zaštitu u upravnom sporu. </p>
				<p>Bliže uslove o načinu, sadržaju, dužini, mestu i vremenu obavljanja
 i drugim pitanjima od značaja za obavljanje društveno-korisnog, odnosno 
humanitarnog rada iz stava 6. ovog člana, propisuje ministar.</p>
				<p class="bold">Odeljenjska zajednica </p>
				<p class="clan">Član 87. </p>
				<p>Odeljenjsku zajednicu čine učenici i odeljenjski starešina jednog odeljenja.</p>
				<p>Način rada odeljenjske zajednice bliže se uređuje statutom škole. </p>
				<p class="bold">Učenički parlament</p>
				<p class="clan">Član 88. </p>
				<p>U poslednja dva razreda osnovne škole i u srednjoj školi organizuje se učenički parlament (u daljem tekstu: parlament) radi:</p>
				<p>1) davanja mišljenja i predloga stručnim organima, školskom odboru, 
savetu roditelja i direktoru o: pravilima ponašanja u školi, merama 
bezbednosti učenika, godišnjem planu rada, školskom razvojnom planu, 
školskom programu, načinu uređivanja školskog prostora, izboru udžbenika, 
slobodnim aktivnostima, učešću na sportskim i drugim takmičenjima i 
organizaciji svih manifestacija učenika u školi i van nje i drugim 
pitanjima od značaja za njihovo obrazovanje;</p>
				<p>2) razmatranja odnosa i saradnje učenika i nastavnika, vaspitača ili stručnog saradnika i atmosfere u školi;</p>
				<p>3) obaveštavanja učenika o pitanjima od posebnog značaja za njihovo školovanje i o aktivnostima učeničkog parlamenta;</p>
				<p>4) aktivnog učešća u procesu planiranja razvoja škole i u samovrednovanju škole;</p>
				<p>5) predlaganja članova stručnog aktiva za razvojno planiranje i tima za prevenciju vršnjačkog nasilja iz reda učenika. </p>
				<p>Parlament čine po dva predstavnika svakog odeljenja sedmog i osmog 
razreda u osnovnoj školi, odnosno svakog odeljenja u srednjoj školi, a u 
umetničkoj školi – po tri iz svakog razreda, odnosno godine. </p>
				<p>Članove parlamenta biraju učenici odeljenjske zajednice svake školske godine. Članovi parlamenta biraju predsednika. </p>
				<p>Parlament bira dva predstavnika učenika koji učestvuju u radu školskog odbora, u skladu sa članom 119. ovog zakona. </p>
				<p>Učenički parlament ima poslovnik o radu. </p>
				<p>Program rada parlamenta sastavni je deo godišnjeg plana rada škole. </p>
				<p>Učenički parlamenti škola mogu da se udruže u zajednicu učeničkih
 parlamenata, kao i da sarađuju sa udruženjima i organizacijama koje se 
bave zaštitom i unapređenjem prava učenika.</p>
				<p class="bold">VI. USTANOVE, DRUGE ORGANIZACIJE I ORGANI USTANOVE</p>
				<p class="clan">1. USTANOVE I DRUGE ORGANIZACIJE</p>
				<p class="bold">Delatnost ustanove </p>
				<p class="clan">Član 89.</p>
				<p>Delatnost obrazovanja i vaspitanja obavljaju: </p>
				<p>1) u predškolskom vaspitanju i obrazovanju – predškolska ustanova; </p>
				<p>2) u osnovnom obrazovanju i vaspitanju – osnovna škola, osnovna 
muzička škola, osnovna baletska škola, osnovna škola za obrazovanje 
odraslih i osnovna škola za učenike sa smetnjama u razvoju i 
invaliditetom; </p>
				<p>3) u srednjem obrazovanju i vaspitanju – gimnazija, stručna škola, 
srednja umetnička škola, mešovita škola i srednja škola za učenike sa 
smetnjama u razvoju i invaliditetom;</p>
				<p>4) obrazovno-vaspitni centar je ustanova u kojoj se ostvaruje 
više programa različitih nivoa obrazovanja i vaspitanja ili više 
različitih područja rada.</p>
				<p>Osnovna škola može da ostvaruje pripremni predškolski program.</p>
				<p>Škola može da obezbeđuje smeštaj i ishranu učenika (u daljem tekstu: škola sa domom). </p>
				<p>Škola za učenike i odrasle sa smetnjama u razvoju i invaliditetom,
 kao i ustanova koja ima decu i učenike sa smetnjama u razvoju i 
invaliditetom, dužna je da u skladu sa raspoloživim kapacitetima pruža 
dodatnu podršku u obrazovanju dece, učenika i odraslih sa smetnjama u 
razvoju i invaliditetom u vaspitnoj grupi, odnosno drugoj školi i 
porodici, u skladu s kriterijumima i standardima koje propisuje 
ministar.</p>
				<p>Ustanova od posebnog interesa za Republiku Srbiju, u smislu ovog 
zakona, jeste ustanova koja je od posebnog kulturnog, prosvetnog ili 
istorijskog značaja za Republiku Srbiju.</p>
				<p>Vlada određuje ustanove od posebnog interesa za Republiku Srbiju.</p>
				<p class="v2-clan-left-1">Ustanova od nacionalnog značaja za 
				Republiku Srbiju, u smislu ovog zakona, jeste ustanova koja 
				ostvaruje izuzetne rezultate na međunarodnom nivou čime 
				doprinosi unapređivanju i promovisanju sistema obrazovanja i 
				vaspitanja Republike Srbije.</p>
				<p class="v2-clan-left-1">Ustanove od nacionalnog značaja za 
				Republiku Srbiju jesu Matematička gimnazija u Beogradu i 
				Gimnazija „Jovan Jovanović Zmaj” u Novom Sadu.</p>
				<p class="hide-change">*Službeni glasnik RS, broj 10/2019</p>
				<p class="bold">Osnivanje ustanove</p>
				<p class="clan">Član 90.</p>
				<p>Ustanovu može da osnuje Republika Srbija, autonomna pokrajina, 
jedinica lokalne samouprave, nacionalni saveti nacionalnih manjina i 
drugo pravno ili fizičko lice.</p>
				<p>Prema osnivaču, ustanova može da bude javna ustanova ili privatna ustanova.</p>
				<p>Republika Srbija, autonomna pokrajina ili jedinica lokalne samouprave je osnivač javne ustanove.</p>
				<p>Osnivač privatne ustanove može da bude drugo domaće i strano pravno ili fizičko lice. </p>
				<p>Ukoliko ima više osnivača privatne ustanove njihova međusobna prava i obaveze uređuju se ugovorom. </p>
				<p>Ustanova se može osnovati po modelu javno-privatnog partnerstva 
za oblast obrazovanja i vaspitanja, u skladu sa zakonom kojim se uređuje 
javno-privatno partnerstvo i javna svojina.</p>
				<p>Ustanova može da počne sa radom i obavljanjem delatnosti kada se 
utvrdi da ispunjava uslove za osnivanje, početak rada i obavljanje 
delatnosti, dobije rešenje o verifikaciji i izvrši upis u registar 
nadležnog organa.</p>
				<p>Roditelj, odnosno drugi zakonski zastupnik deteta i učenika može 
da se opredeli i za upis u privatnu ustanovu, uz obezbeđivanje troškova 
obrazovanja i vaspitanja.</p>
				<p class="bold">Uslovi za osnivanje ustanove</p>
				<p class="clan">Član 91.</p>
				<p>Ustanovu može da osnuje Republika Srbija, autonomna pokrajina i jedinica lokalne samouprave, ako: </p>
				<p>1) postoji potreba za vaspitanjem i obrazovanjem dece, obrazovanjem i
 vaspitanjem učenika ili obrazovanjem odraslih na određenom području;</p>
				<p>2) ima program obrazovanja i vaspitanja;</p>
				<p>3) ima obezbeđena sredstva za osnivanje i rad. </p>
				<p>Drugo pravno ili fizičko lice može da osnuje ustanovu ako, osim 
uslova iz stava 1. tač. 2) i 3) ovog člana, ima garanciju poslovne banke
 da su obezbeđena sredstva u visini potrebnih sredstava za godinu dana 
rada predškolske ustanove, ciklus osnovnog obrazovanja i vaspitanja ili za
 trajanje programa srednjeg obrazovanja i vaspitanja. </p>
				<p>Osnivač ustanove ne može da bude fizičko lice koje je osuđivano 
pravnosnažnom presudom za krivična dela nasilje u porodici, oduzimanje 
maloletnog lica, zapuštanje i zlostavljanje maloletnog lica ili 
rodoskvrnuće, za krivična dela primanje ili davanje mita, za krivično delo
 iz grupe krivičnih dela protiv polne slobode, protiv pravnog saobraćaja
 i protiv čovečnosti i drugih dobara zaštićenih međunarodnim pravom, bez
 obzira na izrečenu krivičnu sankciju, i za koje nije, u skladu sa 
zakonom, utvrđeno diskriminatorno ponašanje; za krivična dela protiv 
života i tela, protiv ustavnog uređenja Republike Srbije i drugog 
krivičnog dela počinjenog na štetu deteta, kao i za krivično delo za koje
 je izrečena bezuslovna kazna zatvora u trajanju od najmanje tri meseca.</p>
				<p class="bold">Uslovi za početak rada i obavljanje delatnosti ustanove</p>
				<p class="clan">Član 92.</p>
				<p>Ustanova može da počne sa radom i da obavlja delatnost obrazovanja i vaspitanja, ako ispunjava uslove za osnivanje i ima:</p>
				<p>1) propisani prostor, opremu i nastavna, odnosno didaktička sredstva;</p>
				<p>2) nastavnike, vaspitače i stručne saradnike u radnom odnosu, 
odnosno izjave saglasnosti nastavnika, vaspitača i stručnih saradnika da
 bi zasnovali radni odnos najkasnije danom početka rada ustanove;</p>
				<p>3) upisanu decu, odnosno redovne učenike;</p>
				<p>4) obezbeđene higijensko-tehničke uslove (sanitarne i protivpožarne), u skladu sa propisima kojima se uređuje ova oblast.</p>
				<p class="v2-clan-left-1">Bliže uslove za osnivanje, početak rada 
				i obavljanje delatnosti ustanove, propisuje ministar.</p>
				<p class="hide-change">*Službeni glasnik RS, broj 10/2019</p>
				<p class="bold">Izdvojeno odeljenje ustanove</p>
				<p class="clan">Član 93.</p>
				<p>Ustanova obavlja delatnost u svom sedištu.</p>
				<p>Ustanova može da obavlja delatnost i van sedišta, odnosno u drugom
 objektu, organizovanjem izdvojenog odeljenja, ako ispunjava uslove iz člana
 92. ovog zakona, uz saglasnost Ministarstva.</p>
				<p>Izdvojeno odeljenje nema svojstvo pravnog lica.</p>
				<p>Na organizovanje i rad izdvojenog odeljenja primenjuju se odredbe ovog i posebnog zakona.</p>
				<p class="bold">Verifikacija ustanova </p>
				<p class="clan">Član 94.</p>
				<p>Ustanova može da počne sa radom kada se utvrdi da ispunjava uslove
 za osnivanje i početak rada i obavljanje delatnosti i dobije rešenje o 
verifikaciji.</p>
				<p>Zahtev za verifikaciju podnosi se i kada se u ustanovi vrši 
statusna promena, menja sedište, odnosno objekat, organizuje rad u 
izdvojenom odeljenju, uvodi novi obrazovni profil ili ostvaruje novi 
program obrazovanja i vaspitanja. </p>
				<p>Zahtev za verifikaciju sadrži: naziv, sedište i vrstu ustanove, 
program obrazovanja i vaspitanja, jezik na kome će se ostvarivati 
obrazovno-vaspitni rad, razloge i opravdanost osnivanja i uslove koje 
obezbeđuje osnivač za početak rada i obavljanje delatnosti. Uz zahtev se 
dostavljaju akt o osnivanju ustanove i dokazi o ispunjenosti uslova iz čl. 
91. i 92. ovog zakona. </p>
				<p>Zahtev za verifikaciju osnovne škole podnosi se najkasnije do 28.
 februara tekuće školske godine za narednu školsku godinu, a za srednju 
školu najkasnije do 31. decembra za narednu školsku godinu.</p>
				<p>O zahtevu za verifikaciju ustanove odlučuje Ministarstvo najkasnije u roku od šest meseci od podnošenja urednog zahteva. </p>
				<p>Rešenje o zahtevu za verifikaciju ustanove je konačno u upravnom postupku. </p>
				<p class="bold">Statusne promene</p>
				<p class="clan">Član 95.</p>
				<p>Ustanova može da vrši statusnu promenu, promenu naziva ili sedišta. </p>
				<p>Odluku o statusnoj promeni ustanove donosi organ upravljanja, uz saglasnost osnivača.</p>
				<p>Odluku o promeni naziva ili sedišta javne ustanove donosi organ upravljanja, uz saglasnost Ministarstva.</p>
				<p>Zahtev za davanje saglasnosti za promenu naziva javne ustanove 
podnosi se Ministarstvu najkasnije do 31. decembra tekuće školske 
godine, odnosno radne godine za predškolske ustanove.</p>
				<p>Odluku o promeni naziva privatne ustanove donosi organ upravljanja, uz saglasnost osnivača koji o tome obaveštava Ministarstvo.</p>
				<p>Odluku o promeni sedišta privatne ustanove donosi organ 
upravljanja, uz saglasnost Ministarstva kome se dostavlja zahtev za 
utvrđivanje uslova za obavljanje delatnosti ustanove u novom sedištu. </p>
				<p>Odluku o promeni naziva ili sedišta ustanove, koja je osnovana po
 modelu javno-privatnog partnerstva donosi organ upravljanja, uz 
saglasnost Ministarstva i osnivača.</p>
				<p>Škola ne može da vrši statusne promene, promenu naziva ili sedišta u toku nastavne godine.</p>
				<p>Izuzetno, ukoliko nastupe okolnosti usled kojih je sprečeno 
nesmetano odvijanje nastave, statusna promena sedišta može se izvršiti u 
toku nastavne godine, uz saglasnost Ministarstva.</p>
				<p class="bold">Strana ustanova</p>
				<p class="clan">Član 96.</p>
				<p>Strana ustanova je ustanova koja ostvaruje program donet i 
akreditovan u inostranstvu, a koju može da osnuje strano ili domaće 
pravno ili fizičko lice. </p>
				<p>Strana ustanova mora da ispunjava uslove za osnivanje, početak rada
 i obavljanje delatnosti, odnosno dobije rešenje o <span class="v2-clan-left-1">
				odobrenju za rad</span> od
 strane Ministarstva i izvrši upis u registar nadležnog organa.</p>
				<p>Isprava koju izda ustanova iz stava 1. ovog člana priznaje se pod uslovima i po postupku, propisanim posebnim zakonom. </p>
				<p>Ministarstvo vodi evidenciju o stranim ustanovama.</p>
				<p><span class="hide-change">*Službeni glasnik RS, broj 6/2020</span></p>
				<p class="bold">Druga organizacija </p>
				<p class="clan">Član 97.</p>
				<p>Druga organizacija, odnosno pravno ili fizičko lice može da 
ostvaruje i posebne programe u oblasti predškolskog vaspitanja i 
obrazovanja, ako ispunjava standarde uslova za ostvarivanje posebnih 
programa u oblasti predškolskog vaspitanja i obrazovanja. </p>
				<p>Druga organizacija može da ostvaruje posebne programe stručnog 
osposobljavanja i obuke, kao i druge aktivnosti obrazovanja odraslih, 
odnosno stekne status javno priznatog organizatora aktivnosti obrazovanja
 odraslih u skladu sa posebnim zakonom.</p>
				<p>O zahtevu iz st. 1. i 2. ovog člana, Ministarstvo odlučuje rešenjem.</p>
				<p class="bold">Proširena delatnost ustanove</p>
				<p class="clan">Član 98.</p>
				<p>Ustanova koja ima rešenje o verifikaciji može da obavlja i drugu 
delatnost kojom se unapređuje i doprinosi kvalitetnijem i racionalnijem 
obavljanju obrazovanja i vaspitanja (u daljem tekstu: proširena delatnost) 
pod uslovom da se njome ne ometa obavljanje delatnosti obrazovanja i 
vaspitanja.</p>
				<p>Proširena delatnost ustanove može da bude pružanje usluga, 
proizvodnja, prodaja i druga delatnost, u skladu sa propisima kojima se 
uređuje klasifikacija delatnosti.</p>
				<p>Nije dozvoljeno da škola uz novčanu naknadu organizuje pripremnu nastavu radi upisa u tu školu.</p>
				<p>Škola može da ostvaruje programe obuka, stručnog osposobljavanja i 
druge aktivnosti obrazovanja odraslih ukoliko stekne status javno 
priznatog organizatora aktivnosti obrazovanja odraslih, u skladu sa ovim i
 posebnim zakonom.</p>
				<p><span class="v2-clan-left-1">Škola koja ima odgovarajuću 
				opremu i prostor da pored realizacije učenja kroz rad za svoje 
				učenike, organizuje i učenje kroz rad za učenike drugih škola i 
				praktičnu nastavu za obuke i stručno osposobljavanje iz stava 4. 
				ovog člana, može da organizuje trening centar kao proširenu 
				delatnost.</span></p>
				<p>Ostvarivanje proširene delatnosti ustanove planira se godišnjim planom rada.</p>
				<p>Odluku o proširenoj delatnosti donosi organ upravljanja ustanove, uz saglasnost Ministarstva. </p>
				<p>Odluka o proširenoj delatnosti javne ustanove sadrži plan prihoda
 i izdataka za obavljanje te delatnosti, način angažovanja učenika, 
odraslih i zaposlenih i način raspolaganja i plan korišćenja ostvarenih 
sredstava, u skladu sa propisima koji regulišu budžetski sistem.</p>
				<p>Sastavni deo odluke o proširenoj delatnosti su: šifra delatnosti,
 elaborat o ostvarivanju delatnosti, dokazi o ispunjenosti posebnih uslova
 za obavljanje delatnosti pribavljenih od nadležnih organa, mišljenje saveta 
roditelja i odgovarajućeg stručnog organa ustanove.</p>
				<p>Zahtev za davanje saglasnosti za proširenu delatnost ustanova 
podnosi Ministarstvu. Uz zahtev se dostavlja odluka iz stava 6. ovog 
člana i rešenje o verifikaciji osnovne delatnosti.</p>
				<p>Zaposleni u ustanovi mogu da se angažuju u ostvarivanju proširene 
delatnosti i u okviru drugih oblika rada sa učenicima, ako se njihovim 
angažovanjem ne ometa ostvarivanje obrazovno-vaspitnog rada.</p>
				<p>Škola može, osim zaposlenih, da angažuje druge saradnike za 
potrebe obavljanja proširene delatnosti, koji će se finansirati iz 
sopstvenih prihoda škole, u skladu sa zakonom.</p>
				<p>Učenici mogu da se angažuju samo u okviru nastave, vannastavnih 
aktivnosti i obrazovno-vaspitnog procesa sa ciljem podsticanja njihovog 
pozitivnog odnosa prema radu, profesionalne orijentacije, razvijanja 
svesti o odgovornosti za preuzete obaveze, razvoj preduzimljivosti i 
orijentacije ka preduzetništvu, odgovoran odnos ka okolini, kao i 
razvoja pozitivnog odnosa prema timskom radu, u skladu sa Ustavom, 
potvrđenim međunarodnim konvencijama, poveljama, sporazumima i zakonom.</p>
				<p>Učenici mlađi od 15 godina ne mogu da se angažuju u proširenoj 
delatnosti ustanove, a učenici stariji od 15 i mlađi od 18 godina mogu 
se angažovati u skladu sa propisima u oblasti rada.</p>
				<p><span class="hide-change">*Službeni glasnik RS, broj 6/2020</span></p>
				<p class="bold">Autonomija ustanove</p>
				<p class="clan">Član 99.</p>
				<p>Autonomija ustanove, u smislu ovog zakona, podrazumeva izbor 
pojedinih sadržaja, načina ostvarivanja, saradnika u skladu sa potrebama,
 mogućnostima, interesovanjima, raspoloživim resursima, karakteristikama 
lokalne zajednice prilikom:</p>
				<p>1) donošenja statuta, razvojnog plana, programa, godišnjeg plana 
rada, pravila ponašanja u ustanovi, mera, načina i postupka zaštite i 
bezbednosti dece i učenika i drugih opštih akata ustanove;</p>
				<p>2) donošenja plana stručnog usavršavanja i profesionalnog razvoja nastavnika, vaspitača i stručnog saradnika; </p>
				<p>3) donošenja programa zaštite od diskriminacije, nasilja, zlostavljanja i zanemarivanja;</p>
				<p>4) samovrednovanja rada ustanove u okviru izabrane oblasti na godišnjem nivou u cilju unapređivanja obrazovno-vaspitnog rada.</p>
				<p>Autonomija ustanove, u smislu ovog zakona, podrazumeva i: </p>
				<p>1) pedagošku autonomiju škole: pravo da se definiše deo školskih 
programa zavisno od lokalnih prilika; da se u realizaciji obaveznog 
opšteg programa maksimalno koriste lokalni resursi; pravo da se školski 
kalendar delimično prilagodi lokalnim prilikama, promene u dinamici 
ostvarivanja školskih programa uz poštovanje godišnjeg plana rada, 
organizacija nastave u blokovima i zajedničkih časova srodnih predmeta 
kod interdisciplinarnih tema, puno uvažavanje lokalnih specifičnosti pri 
izradi razvojnog plana i višegodišnjeg školskog programa u skladu sa 
karakteristikama lokalnog stanovništva; razvijanje sistema stručnog 
usavršavanja nastavnika u samoj školi na osnovu realnih potreba škole;</p>
				<p>2) autonomiju nastavnika kao pedagoškog stručnjaka i stručnjaka za 
predmet, pravo nastavnika kao profesionalca da samostalno koncipira 
proces nastave i učenja, uz odgovornost za rezultate učenja;</p>
				<p>3) donošenje odluke o izboru udžbenika;</p>
				<p>4) način ostvarivanja saradnje sa ustanovama iz oblasti obrazovanja i
 vaspitanja, zdravstva, socijalne i dečje zaštite, javnim preduzećima, 
privrednim društvima i drugim organima, službama i organizacijama, radi 
ostvarivanja prava dece, učenika i zaposlenih.</p>
				<p>Ustanova donosi opšte i druge akte poštujući opšte principe i 
ciljeve obrazovanja i vaspitanja i kojima se na najcelishodniji način 
obezbeđuje ostvarivanje opštih ishoda obrazovanja i pri tome uključuje i 
roditelje, odnosno druge zakonske zastupnike i njihova udruženja i lokalnu 
zajednicu.</p>
				<p class="bold">Statut ustanove </p>
				<p class="clan">Član 100.</p>
				<p>Ustanova ima statut. </p>
				<p>Statut je osnovni opšti akt ustanove, kojim se bliže uređuje 
organizacija, način rada, upravljanje i rukovođenje u ustanovi, postupanje 
organa ustanove radi obezbeđivanja ostvarivanja prava i obaveza deteta i 
učenika, prava i obaveza roditelja odnosno drugog zakonskog zastupnika, 
zaštita i bezbednost dece, učenika i zaposlenih i mere za sprečavanje 
povreda zabrana utvrđenih ovim zakonom, način objavljivanja opštih akata i
 obaveštavanja svih zainteresovanih strana o odlukama organa i druga 
pitanja, u skladu sa zakonom. </p>
				<p class="bold">Sredstva ustanove</p>
				<p class="clan">Član 101.</p>
				<p>Zemljište, zgrade i druga sredstva koja su stečena, odnosno koja 
steknu ustanove čiji je osnivač Republika Srbija, autonomna pokrajina, 
odnosno jedinica lokalne samouprave, jesu u javnoj svojini i koriste se 
za obavljanje delatnosti utvrđene ovim zakonom.</p>
				<p class="bold">Povezivanje ustanova i zaposlenih</p>
				<p class="clan">Član 102.</p>
				<p>Ustanove mogu međusobno da se povezuju u zajednice ustanova radi 
ostvarivanja saradnje u oblasti organizacije, planiranja, programiranja, kao
 i drugih pitanja od značaja za unapređivanje obrazovno-vaspitnog rada i 
obavljanja delatnosti.</p>
				<p>Ustanove mogu da se povezuju i sarađuju i sa odgovarajućim 
ustanovama u inostranstvu radi unapređivanja obrazovanja i vaspitanja i 
razmene iskustva.</p>
				<p>Vaspitači, nastavnici, stručni saradnici i drugi zaposleni mogu da se međusobno povezuju u stručna društva.</p>
				<p>Stručna društva se bave unapređivanjem obrazovno-vaspitnog rada i 
mogu da imaju predstavnike u komisijama i timovima koji se bave 
obrazovanjem i vaspitanjem.</p>
				<p>Na osnivanje, organizaciju, upis u registar i rad zajednice 
ustanova iz stava 1. ovog člana i stručnih društava iz stava 4. ovog 
člana primenjuju se propisi kojima se uređuje udruživanje.</p>
				<p class="bold">Učeničke zadruge</p>
				<p class="clan">Član 103.</p>
				<p>Škola može da osnuje učeničku zadrugu u cilju razvijanja vannastavnih aktivnosti i preduzetničkog duha učenika.</p>
				<p>Rad učeničke zadruge uređuje se posebnim zakonom. </p>
				<p class="bold">Mreža javnih ustanova </p>
				<p class="clan">Član 104.</p>
				<p>Broj i prostorni raspored javnih ustanova prema vrsti i strukturi, planira se aktom o mreži ustanova. </p>
				<p>Ustanova iz stava 1. ovog člana osniva se u skladu sa aktom o mreži javnih ustanova. </p>
				<p>Akt o mreži javnih predškolskih ustanova i akt o mreži javnih 
osnovnih škola donosi skupština jedinice lokalne samouprave na osnovu 
kriterijuma koje utvrdi Vlada. </p>
				<p>U jedinici lokalne samouprave u kojoj je u službenoj upotrebi i 
jezik i pismo nacionalne manjine, odnosno u kojoj se obrazovno-vaspitni 
rad izvodi na jeziku i pismu nacionalne manjine, akt o mreži javnih 
predškolskih ustanova i javnih osnovnih škola donosi se uz prethodno 
pribavljeno mišljenje nacionalnog saveta nacionalne manjine čiji je jezik i 
pismo u službenoj upotrebi u jedinici lokalne samouprave, odnosno čiji 
se jezik i pismo koristi u obrazovno-vaspitnom radu. </p>
				<p>Saglasnost na akt o mreži javnih osnovnih škola daje Ministarstvo. </p>
				<p>Кada Ministarstvo utvrdi da nadležni organ jedinice lokalne 
samouprave nije doneo akt o mreži ili je doneo akt o mreži koji nije u 
skladu sa kriterijumima iz stava 3. ovog člana, odrediće rok za njegovo 
donošenje koji ne može biti duži od 30 dana.</p>
				<p>Ako nadležni organ jedinice lokalne samouprave ne donese akt u 
roku iz stava 6. ovog člana, Ministarstvo će u roku od 30 dana doneti 
odgovarajući akt. </p>
				<p>Vlada utvrđuje kriterijume na osnovu kojih se donosi akt o mreži javnih srednjih škola. </p>
				<p>Akt o mreži javnih srednjih škola donosi Vlada na osnovu kriterijuma iz stava 8. ovog člana. </p>
				<p>Akt o mreži javnih srednjih škola na teritoriji Autonomne 
pokrajine Vojvodine donosi nadležni organ autonomne pokrajine uz primenu
 kriterijuma iz stava 8. ovog člana. </p>
				<p class="bold">Prekid obrazovno-vaspitnog rada</p>
				<p class="clan">Član 105.</p>
				<p>Obrazovno-vaspitni rad biće prekinut u slučaju više sile i drugim
 slučajevima u kojima su ugroženi bezbednost i zdravlje dece, učenika i 
zaposlenih.</p>
				<p>Odluku o prekidu obrazovno-vaspitnog rada donosi nadležni organ 
jedinice lokalne samouprave, odmah, odnosno narednog dana od nastupanja 
okolnosti iz stava 1. ovog člana. </p>
				<p>Ako nadležni organ jedinice lokalne samouprave ne donese odluku o
 prekidu obrazovno-vaspitnog rada u roku iz stava 2. ovog člana, odluku 
donosi ministar.</p>
				<p>Nakon prestanka razloga za prekid obrazovno-vaspitnog rada, škola
 nadoknađuje propušteni rad, na način koji odredi škola, po odobrenju 
ministra.</p>
				<p>U slučaju neposredne ratne opasnosti, ratnog stanja, vanrednog 
stanja ili drugih vanrednih okolnosti, ministar propisuje poseban program
 obrazovanja i vaspitanja, uputstvo o organizaciji i radu ustanove i 
određuje ustanove koje nastavljaju sa radom. </p>
				<p class="bold">Zabrana rada ustanove</p>
				<p class="clan">Član 106.</p>
				<p>Кada organ nadležan za obavljanje poslova inspekcijskog, odnosno 
stručno-pedagoškog nadzora utvrdi da ustanova ne ispunjava propisane 
uslove za rad ili ne obavlja delatnost na propisani način, kao i u 
slučaju obustave rada ili štrajka organizovanog suprotno zakonu, 
Ministarstvo preduzima jednu od sledećih mera:</p>
				<p>1) određuje rok za ispunjenje uslova, odnosno otklanjanje nepravilnosti u obavljanju delatnosti i o tome obaveštava osnivača;</p>
				<p>2) razrešava organ upravljanja i imenuje privremeni organ upravljanja;</p>
				<p>3) razrešava direktora i postavlja vršioca dužnosti direktora;</p>
				<p>4) razrešava organ upravljanja i direktora i imenuje privremeni organ upravljanja i postavlja vršioca dužnosti direktora.</p>
				<p>Privremeni organ upravljanja iz stava 1. tač. 2) i 4) ovog člana ima pet članova i obavlja poslove iz nadležnosti organa upravljanja.</p>
				<p>Ako u toku trajanja mere iz stava 1. tačka 2) ovog člana istekne 
mandat direktoru ustanove ili vršiocu dužnosti direktora ustanove, 
ministar postavlja vršioca dužnosti direktora do prestanka privremene 
mere i izbora direktora.</p>
				<p>Ako u toku trajanja privremene mere iz stava 1. tačka 3) ovog 
člana istekne mandat organu upravljanja ustanove, ministar imenuje 
privremeni organ upravljanja, do prestanka privremene mere i imenovanja 
organa upravljanja.</p>
				<p>Vršilac dužnosti direktora ustanove i privremeni organ upravljanja 
obavljaju dužnosti dok Ministarstvo ne utvrdi da su ispunjeni uslovi, 
otklonjene nepravilnosti iz stava 1. ovog člana i da su se stekli uslovi 
za prestanak privremenih mera, a najduže šest meseci.</p>
				<p>Za vreme trajanja privremenih mera ne može se raspisivati konkurs za izbor direktora ustanove.</p>
				<p>Za vreme trajanja privremenih mera ovlašćeni predlagači iz 
ustanove ne mogu vršiti predlaganje svojih predstavnika za novi organ 
upravljanja.</p>
				<p>Ako vršilac dužnosti direktora ustanove i privremeni organ 
upravljanja ne otklone utvrđene nepravilnosti, Ministarstvo rešenjem 
zabranjuje rad ustanove.</p>
				<p>Кada ustanova čiji je osnivač drugo pravno ili fizičko lice ne 
postupi u datom roku po nalogu organa iz stava 1. ovog člana, odnosno 
kada organ upravljanja ne obavlja poslove iz svoje nadležnosti, a osnivač 
ne preduzme mere u skladu sa zakonom ni posle propisanog roka za 
otklanjanje nepravilnosti, Ministarstvo rešenjem zabranjuje rad ustanove.</p>
				<p>Osnivač odmah po dobijanju rešenja kojim se zabranjuje rad ustanove 
određuje ustanovu u kojoj deca odnosno učenici imaju pravo da nastave 
započeto obrazovanje i vaspitanje.</p>
				<p>Ukoliko osnivač ne postupi u skladu sa odredbama stava 10. ovog člana ustanovu određuje Ministarstvo.</p>
				<p class="bold">Ukidanje ustanove </p>
				<p class="clan">Član 107.</p>
				<p>Ustanova se ukida u skladu sa zakonom. </p>
				<p>Deca koja pohađaju pripremni predškolski program u ustanovi i 
učenici u školi koja se ukida imaju pravo da nastave započeto obrazovanje
 i vaspitanje u drugoj ustanovi koju odredi osnivač. </p>
				<p>Ukoliko osnivač ne postupi u skladu sa stavom 2. ovog člana, ustanovu određuje Ministarstvo.</p>
				<p class="bold">Odgovornost ustanove za bezbednost dece i učenika</p>
				<p class="clan">Član 108.</p>
				<p>Ustanova donosi akt kojim propisuje mere, način i postupak 
zaštite i bezbednosti dece i učenika za vreme boravka u ustanovi i svih 
aktivnosti koje organizuje ustanova, u saradnji sa nadležnim organom 
jedinice lokalne samouprave, koje je dužna da sprovodi.</p>
				<p>Uputstvo za izradu akta iz stava 1. ovog člana donosi ministar.</p>
				<p class="bold">Pravila ponašanja u ustanovi</p>
				<p class="clan">Član 109.</p>
				<p>U ustanovi se neguju odnosi međusobnog razumevanja i uvažavanja 
ličnosti dece, učenika, odraslih, zaposlenih i roditelja, odnosno drugih 
zakonskih zastupnika.</p>
				<p>Zaposleni imaju obavezu da svojim radom i ukupnim ponašanjem doprinose razvijanju pozitivne atmosfere u ustanovi.</p>
				<p>Ustanova je dužna da aktom uredi pravila ponašanja i međusobne 
odnose dece, učenika, roditelja, odnosno drugih zakonskih zastupnika i 
zaposlenih u ustanovi.</p>
				<p class="bold">Zabrana diskriminacije</p>
				<p class="clan">Član 110.</p>
				<p>U ustanovi su zabranjene diskriminacija i diskriminatorsko 
postupanje, kojim se na neposredan ili posredan, otvoren ili prikriven 
način, neopravdano pravi razlika ili nejednako postupa, odnosno vrši 
propuštanje (isključivanje, ograničavanje ili davanje prvenstva), u odnosu na
 lice ili grupe lica, kao i na članove njihovih porodica ili njima bliska 
lica na otvoren ili prikriven način, a koji se zasniva na rasi, boji 
kože, precima, državljanstvu, statusu migranta, odnosno raseljenog lica, 
nacionalnoj pripadnosti ili etničkom poreklu, jeziku, verskim ili 
političkim ubeđenjima, polu, rodnom identitetu, seksualnoj orijentaciji, 
imovnom stanju, socijalnom i kulturnom poreklu, rođenju, genetskim 
osobenostima, zdravstvenom stanju, smetnji u razvoju i invaliditetu, 
bračnom i porodičnom statusu, osuđivanosti, starosnom dobu, izgledu, 
članstvu u političkim, sindikalnim i drugim organizacijama i drugim 
stvarnim, odnosno pretpostavljenim ličnim svojstvima, kao i po drugim 
osnovima utvrđenim zakonom kojim se propisuje zabrana diskriminacije.</p>
				<p>Ne smatraju se diskriminacijom posebne mere uvedene radi 
postizanja pune ravnopravnosti, zaštite i napretka lica, odnosno grupe 
lica koja se nalaze u nejednakom položaju.</p>
				<p>Ustanova je dužna da preduzme sve mere propisane ovim zakonom kada se posumnja ili utvrdi diskriminatorno ponašanje u ustanovi.</p>
				<p>Bliže kriterijume za prepoznavanje oblika diskriminacije od strane
 zaposlenog, deteta, učenika, odraslog, roditelja odnosno drugog 
zakonskog zastupnika ili trećeg lica u ustanovi, zajednički propisuju 
ministar i ministar nadležan za ljudska i manjinska prava.</p>
				<p>Postupanje ustanove kada se posumnja ili utvrdi diskriminatorno 
ponašanje, načine sprovođenja preventivnih i interventnih aktivnosti, 
obaveze i odgovornosti zaposlenog, deteta, učenika, odraslog, roditelja 
odnosno drugog zakonskog zastupnika, trećeg lica u ustanovi, organa i 
tela ustanove i druga pitanja od značaja za zaštitu od diskriminacije, 
propisuje ministar.</p>
				<p class="bold">Zabrana nasilja, zlostavljanja i zanemarivanja</p>
				<p class="clan">Član 111.</p>
				<p>U ustanovi je zabranjeno fizičko, psihičko, socijalno, seksualno, 
digitalno i svako drugo nasilje, zlostavljanje i zanemarivanje zaposlenog, 
deteta, učenika, odraslog, roditelja odnosno drugog zakonskog zastupnika 
ili trećeg lica u ustanovi.</p>
				<p>Povrede zabrane, iz stava 1. ovog člana, koje zaposleni učini prema drugom zaposlenom u ustanovi, uređuju se zakonom.</p>
				<p>Pod nasiljem i zlostavljanjem podrazumeva se svaki oblik jedanput 
učinjenog, odnosno ponavljanog verbalnog ili neverbalnog ponašanja koje ima
 za posledicu stvarno ili potencijalno ugrožavanje zdravlja, razvoja i 
dostojanstva ličnosti deteta, učenika i odraslog.</p>
				<p>Zanemarivanje i nemarno postupanje predstavlja propuštanje ustanove 
ili zaposlenog da obezbedi uslove za pravilan razvoj deteta, učenika i 
odraslog.</p>
				<p>Ustanova je dužna da odmah podnese prijavu nadležnom organu ako 
se kod deteta, učenika ili odraslog primete znaci nasilja, zlostavljanja 
ili zanemarivanja.</p>
				<p>Pod fizičkim nasiljem, u smislu ovog zakona, smatra se: fizičko 
kažnjavanje deteta, učenika ili odraslog od strane zaposlenog, roditelja 
odnosno drugog zakonskog zastupnika ili trećeg lica u ustanovi; svako 
ponašanje koje može da dovede do stvarnog ili potencijalnog telesnog 
povređivanja deteta, učenika, odraslog ili zaposlenog; nasilno ponašanje 
zaposlenog prema detetu, učeniku ili odraslom, kao i učenika i odraslog 
prema drugom učeniku, odraslom ili zaposlenom.</p>
				<p>Pod psihičkim nasiljem, u smislu ovog zakona, smatra se ponašanje 
koje dovodi do trenutnog ili trajnog ugrožavanja psihičkog i emocionalnog
 zdravlja i dostojanstva.</p>
				<p>Pod socijalnim nasiljem, u smislu ovog zakona, smatra se 
isključivanje deteta, učenika i odraslog iz grupe vršnjaka i različitih 
oblika aktivnosti ustanove.</p>
				<p>Pod seksualnim nasiljem i zlostavljanjem, u smislu ovog zakona, 
smatra se ponašanje kojim se dete i učenik seksualno uznemirava, navodi 
ili primorava na učešće u seksualnim aktivnostima koje ne želi, ne 
shvata ili za koje nije razvojno dorastao ili se koristi za 
prostituciju, pornografiju i druge oblike seksualne eksploatacije.</p>
				<p>Pod digitalnim nasiljem i zlostavljanjem, u smislu ovog zakona, 
smatra se zloupotreba informaciono komunikacionih tehnologija koja može 
da ima za posledicu povredu druge ličnosti i ugrožavanje dostojanstva i 
ostvaruje se slanjem poruka elektronskom poštom, sms-om, mms-om, putem 
veb-sajta (web site), četovanjem, uključivanjem u forume, socijalne mreže i
 drugim oblicima digitalne komunikacije.</p>
				<p>Ustanova je dužna da nadležnom organu prijavi svaki oblik nasilja,
 zlostavljanja i zanemarivanja u ustanovi počinjen od strane roditelja, 
odnosno drugog zakonskog zastupnika ili trećeg lica u ustanovi. </p>
				<p>Protokol postupanja u ustanovi u odgovoru na nasilje i zlostavljanje,
 sadržaj i načine sprovođenja preventivnih i interventnih aktivnosti, 
uslove i načine za procenu rizika, načine zaštite od nasilja, zlostavljanja
 i zanemarivanja, propisuje ministar.</p>
				<p>Bliže uslove o načinima prepoznavanja neverbalnih oblika 
zlostavljanja dece i učenika od strane zaposlenog za vreme nege, odmora, 
rekreacije i drugih oblika vaspitno-obrazovnog rada, propisuje ministar.</p>
				<p class="bold">Zabrana ponašanja koje vređa ugled, čast ili dostojanstvo</p>
				<p class="clan">Član 112.</p>
				<p>Zabranjeno je svako ponašanje zaposlenog prema detetu, učeniku i 
odraslom; deteta, učenika i odraslog prema zaposlenom; roditelja, odnosno
 drugog zakonskog zastupnika ili trećeg lica prema zaposlenom; 
zaposlenog prema roditelju, odnosno drugom zakonskom zastupniku; deteta, 
učenika i odraslog prema drugom detetu, učeniku ili odraslom, kojim se 
vređa ugled, čast ili dostojanstvo.</p>
				<p>Direktor ustanove dužan je da u roku od tri dana od dana saznanja 
za povredu zabrane iz stava 1. ovog člana preduzme odgovarajuće 
aktivnosti i mere u okviru nadležnosti ustanove.</p>
				<p>Bliže uslove o načinima prepoznavanja ponašanja kojima se vređa 
ugled, čast ili dostojanstvo u ustanovi, zajednički propisuju ministar i
 ministar nadležan za ljudska i manjinska prava.</p>
				<p>Postupanje ustanove kada se posumnja ili utvrdi vređanje ugleda, 
časti ili dostojanstva, načine sprovođenja preventivnih i interventnih 
aktivnosti, uslove i načine za procenu rizika, načine zaštite i druga 
pitanja od značaja za zaštitu, propisuje ministar.</p>
				<p class="bold">Zabrana stranačkog organizovanja i delovanja</p>
				<p class="clan">Član 113.</p>
				<p>U ustanovi je zabranjeno stranačko organizovanje i delovanje i korišćenje prostora ustanove u te svrhe.</p>
				<p class="clan">2. ORGANI USTANOVE</p>
				<p class="clan">Član 114.</p>
				<p>Ustanova ima organe upravljanja, rukovođenja, stručne i savetodavne 
organe, u skladu sa ovim zakonom, osnivačkim aktom i opštim aktom.</p>
				<p>Sastav i imenovanje organa upravljanja i stručnih organa privatna 
ustanova uređuje opštim aktom. Privatna ustanova obezbeđuje ravnopravnu 
zastupljenost roditelja u organu upravljanja.</p>
				<p class="clan">3. ORGANI JAVNE USTANOVE</p>
				<p class="bold">Organi upravljanja</p>
				<p class="clan">Član 115.</p>
				<p>Organ upravljanja u predškolskoj ustanovi jeste upravni odbor.</p>
				<p>Organ upravljanja u školi jeste školski odbor.</p>
				<p>Predsednik i članovi organa upravljanja obavljaju poslove iz svoje nadležnosti, bez naknade.</p>
				<p class="bold">Sastav i imenovanje organa upravljanja</p>
				<p class="clan">Član 116.</p>
				<p>Organ upravljanja ima devet članova uključujući i predsednika.</p>
				<p>Organ upravljanja čine po tri predstavnika iz reda zaposlenih u 
ustanovi, roditelja, odnosno drugih zakonskih zastupnika i tri 
predstavnika na predlog jedinice lokalne samouprave.</p>
				<p>Školski odbor osnovne škole za obrazovanje odraslih ima sedam 
članova, uključujući i predsednika, od kojih četiri iz reda zaposlenih i 
tri predstavnika na predlog jedinice lokalne samouprave.</p>
				<p>U školski odbor srednje stručne škole skupština jedinice lokalne 
samouprave imenuje tri predstavnika: privredne komore, zanatlija, 
udruženja poslodavaca, nacionalne organizacije za zapošljavanje, sindikata i
 drugih zainteresovanih za rad škole (u daljem tekstu: socijalni 
partneri) iz područja rada škole.</p>
				<p>Članove organa upravljanja ustanove imenuje i razrešava skupština 
jedinice lokalne samouprave, a predsednika biraju članovi većinom 
glasova od ukupnog broja članova organa upravljanja.</p>
				<p>Članove organa upravljanja iz reda zaposlenih predlaže 
vaspitno-obrazovno, odnosno nastavničko veće, za školu sa domom – 
nastavničko i pedagoško veće, na zajedničkoj sednici, a iz reda roditelja
 – savet roditelja, tajnim izjašnjavanjem.</p>
				<p>U ustanovi u kojoj se obrazovno-vaspitni rad izvodi i na jeziku 
nacionalne manjine članovi organa upravljanja – predstavnici jedinice 
lokalne samouprave imenuju se uz pribavljeno mišljenje odgovarajućeg 
nacionalnog saveta nacionalne manjine. Ukoliko nacionalni savet 
nacionalne manjine ne dostavi mišljenje u roku od 30 dana od prijema 
zahteva, smatra se da je mišljenje dato.</p>
				<p>U ustanovi u kojoj se u svim ili većini odeljenja 
obrazovno-vaspitni rad izvodi na jeziku nacionalne manjine, nacionalni 
savet nacionalne manjine predlaže tri predstavnika jedinice lokalne 
samouprave u organ upravljanja.</p>
				<p>Za člana organa upravljanja ne može da bude predloženo ni imenovano lice:</p>
				<p>1) koje je pravnosnažnom presudom osuđeno za krivično delo za 
koje je izrečena bezuslovna kazna zatvora u trajanju od najmanje tri 
meseca ili koje je pravnosnažno osuđeno za krivično delo: nasilje u 
porodici, oduzimanje maloletnog lica, zapuštanje i zlostavljanje maloletnog 
lica ili rodoskvrnuće; za krivična dela primanje ili davanje mita; za 
krivično delo iz grupe krivičnih dela protiv polne slobode, protiv 
pravnog saobraćaja i protiv čovečnosti i drugih dobara zaštićenih 
međunarodnim pravom, bez obzira na izrečenu krivičnu sankciju, ni lice 
za koje je, u skladu sa zakonom, utvrđeno diskriminatorno ponašanje;</p>
				<p>2) koje bi moglo da zastupa interese više struktura (roditelja, 
odnosno drugih zakonskih zastupnika, zaposlenih u ustanovi, predstavnika
 jedinice lokalne samouprave), osim članova sindikata;</p>
				<p>3) čiji su poslovi, dužnost ili funkcija nespojivi sa obavljanjem 
poslova u organu upravljanja u skladu sa zakonom kojim se uređuje 
sprečavanje sukoba interesa pri vršenju javnih funkcija;</p>
				<p>4) koje je već imenovano za člana organa upravljanja druge ustanove;</p>
				<p>5) koje je izabrano za direktora druge ustanove;</p>
				<p>6) koje obavlja poslove sekretara ili pomoćnika direktora te ustanove;</p>
				<p>7) u drugim slučajevima, utvrđenim zakonom.</p>
				<p>Ako ovlašćeni predlagač ne sprovede postupak u skladu sa ovim 
zakonom ili predloži kandidata suprotno odredbama ovog zakona, skupština
 jedinice lokalne samouprave određuje rok za usklađivanje sa ovim 
zakonom.</p>
				<p>Ako ovlašćeni predlagač ni u datom roku ne postupi u skladu sa 
ovim zakonom, skupština jedinice lokalne samouprave imenovaće članove 
organa upravljanja bez predloga ovlašćenog predlagača.</p>
				<p>Ukoliko je predlog ovlašćenih predlagača za člana organa 
upravljanja iz reda zaposlenih u ustanovi i roditelja sproveden u skladu sa
 zakonom, skupština jedinice lokalne samouprave dužna je da usvoji njihov
 predlog.</p>
				<p>Skupština jedinice lokalne samouprave donosi rešenje o imenovanju organa upravljanja. </p>
				<p>Izuzetno, organ upravljanja kome je istekao mandat nastavlja sa radom do imenovanja privremenog organa upravljanja.</p>
				<p>Rešenje o imenovanju, odnosno razrešenju organa upravljanja konačno je u upravnom postupku.</p>
				<p class="bold">Mandat organa upravljanja</p>
				<p class="clan">Član 117.</p>
				<p>Mandat organa upravljanja traje četiri godine.</p>
				<p>Postupak za imenovanje članova organa upravljanja pokreće se 
najkasnije tri meseca pre isteka mandata prethodno imenovanim članovima 
organa upravljanja, a predlog ovlašćenih predlagača dostavlja se skupštini 
jedinice lokalne samouprave najkasnije mesec dana pre isteka mandata 
prethodno imenovanim članovima.</p>
				<p>Skupština jedinice lokalne samouprave razrešiće, pre isteka 
mandata, pojedine članove, uključujući i predsednika ili organ upravljanja 
ustanove, na lični zahtev člana, kao i u slučaju da:</p>
				<p>1) organ upravljanja donosi nezakonite odluke ili ne donosi odluke koje je na osnovu zakona i statuta dužan da donosi;</p>
				<p>2) član organa upravljanja neopravdanim odsustvovanjima ili nesavesnim radom onemogućava rad organa upravljanja;</p>
				<p>3) u postupku preispitivanja akta o imenovanju utvrdi nepravilnosti;</p>
				<p>4) se pokrene inicijativa za razrešenje člana organa upravljanja na 
predlog ovlašćenog predlagača, odnosno zbog prestanka osnova po kojem je
 imenovan u organ upravljanja;</p>
				<p>5) nastupi uslov iz člana 116. stav 9. ovog zakona.</p>
				<p>Ispunjenost uslova iz stava 3. tač. 1)–3) i 5) ovog člana, 
utvrđuje prosvetni inspektor o čemu obaveštava nadležni organ jedinice 
lokalne samouprave. </p>
				<p>Izborni period novoimenovanog pojedinog člana organa upravljanja traje do isteka mandata organa upravljanja.</p>
				<p>Кada Ministarstvo utvrdi nepravilnosti u postupku imenovanja, 
odnosno razrešenja organa upravljanja, skupština jedinice lokalne 
samouprave dužna je da odmah, a najkasnije u roku od 15 dana od dana 
dostavljanja akta kojim se nalaže mera, otkloni utvrđene nepravilnosti.</p>
				<p>Ako skupština jedinice lokalne samouprave ne pokrene postupak za 
preispitivanje akta o imenovanju, odnosno razrešenju organa upravljanja i ne 
usaglasi ga sa ovim zakonom, u roku iz stava 6. ovog člana, ministar 
razrešava postojeći i imenuje privremeni organ upravljanja ustanove 
najkasnije u roku od 15 dana.</p>
				<p class="bold">Privremeni organ upravljanja</p>
				<p class="clan">Član 118.</p>
				<p>Ministar imenuje privremeni organ upravljanja ustanove ako jedinica
 lokalne samouprave ne imenuje organ upravljanja do isteka mandata 
prethodno imenovanim članovima organa upravljanja.</p>
				<p>Mandat privremenog organa upravljanja ustanove traje do imenovanja novog organa upravljanja od strane jedinice lokalne samouprave. </p>
				<p class="bold">Nadležnost organa upravljanja</p>
				<p class="clan">Član 119.</p>
				<p>Organ upravljanja ustanove:</p>
				<p>1) donosi statut, pravila ponašanja u ustanovi i druge opšte akte i
 daje saglasnost na akt o organizaciji i sistematizaciji poslova;</p>
				<p>2) donosi predškolski, školski, odnosno vaspitni program (u daljem
 tekstu: program obrazovanja i vaspitanja), razvojni plan, godišnji plan 
rada, usvaja izveštaje o njihovom ostvarivanju, vrednovanju i 
samovrednovanju;</p>
				<p>3) utvrđuje predlog finansijskog plana za pripremu budžeta Republike Srbije;</p>
				<p>4) donosi finansijski plan ustanove, u skladu sa zakonom;</p>
				<p>5) usvaja izveštaj o poslovanju, godišnji obračun i izveštaj o izvođenju ekskurzija, odnosno nastave u prirodi;</p>
				<p>6) raspisuje konkurs za izbor direktora ustanove;</p>
				<p>7) daje mišljenje i predlaže ministru izbor direktora ustanove;</p>
				<p>8) zaključuje sa direktorom ustanove ugovor iz člana 124. stav 1. ovog zakona;</p>
				<p>9) odlučuje o pravima i obavezama direktora ustanove;</p>
				<p>10) donosi odluku o proširenju delatnosti ustanove;</p>
				<p>11) razmatra poštovanje opštih principa, ostvarivanje ciljeva 
obrazovanja i vaspitanja i standarda postignuća i preduzima mere za 
poboljšanje uslova rada i ostvarivanje obrazovno-vaspitnog rada;</p>
				<p>12) donosi plan stručnog usavršavanja zaposlenih i usvaja izveštaj o njegovom ostvarivanju;</p>
				<p>13) odlučuje po žalbi na rešenje direktora;</p>
				<p>14) obavlja i druge poslove u skladu sa zakonom, aktom o osnivanju i statutom.</p>
				<p>Organ upravljanja donosi odluke većinom glasova ukupnog broja članova.</p>
				<p>Sednicama organa upravljanja prisustvuje i učestvuje u njihovom radu predstavnik sindikata u ustanovi, bez prava odlučivanja.</p>
				<p>Sednicama školskog odbora prisustvuju i učestvuju u njihovom radu dva predstavnika učeničkog parlamenta, bez prava odlučivanja.</p>
				<p>Za obavljanje poslova iz svoje nadležnosti organ upravljanja odgovara organu koji ga imenuje i osnivaču.</p>
				<p class="bold">Savet roditelja</p>
				<p class="clan">Član 120.</p>
				<p>Ustanova ima savet roditelja, osim škole za obrazovanje odraslih.</p>
				<p>U savet roditelja škole bira se po jedan predstavnik roditelja, 
odnosno drugog zakonskog zastupnika učenika svakog odeljenja, odnosno 
vaspitne grupe, ako škola ostvaruje pripremni predškolski program. </p>
				<p>U ustanovi u kojoj stiču obrazovanje pripadnici nacionalne manjine u
 savetu roditelja srazmerno su zastupljeni roditelji, odnosno drugi 
zakonski zastupnici dece, odnosno učenika pripadnika nacionalne manjine.</p>
				<p>U ustanovi u kojoj stiču obrazovanje deca i učenici sa smetnjama u 
razvoju i invaliditetom, član saveta roditelja je i predstavnik roditelja,
 odnosno drugog zakonskog zastupnika dece, odnosno učenika sa smetnjama u
 razvoju i invaliditetom.</p>
				<p>Predstavnici saveta roditelja biraju se svake školske godine.</p>
				<p>Savet roditelja:</p>
				<p>1) predlaže predstavnike roditelja, odnosno drugih zakonskih zastupnika dece, odnosno učenika u organ upravljanja;</p>
				<p>2) predlaže svog predstavnika u sve obavezne timove ustanove;</p>
				<p>3) učestvuje u predlaganju izbornih sadržaja i u postupku izbora udžbenika;</p>
				<p>4) razmatra predlog školskog programa, razvojnog plana, godišnjeg plana rada; </p>
				<p>5) razmatra izveštaje o ostvarivanju programa obrazovanja i 
vaspitanja, razvojnog plana i godišnjeg plana škole, spoljašnjem vrednovanju,
 samovrednovanju, završnom ispitu, rezultatima nacionalnog i međunarodnog
 testiranja i sprovođenje mera za obezbeđivanje i unapređivanje kvaliteta 
obrazovno-vaspitnog rada;</p>
				<p>6) razmatra namenu korišćenja sredstava od donacija i od proširene delatnosti ustanove;</p>
				<p>7) predlaže organu upravljanja namenu korišćenja sredstava 
ostvarenih radom učeničke zadruge i prikupljenih od roditelja, odnosno 
drugog zakonskog zastupnika;</p>
				<p>8) razmatra i prati uslove za rad ustanove, uslove za odrastanje i učenje, bezbednost i zaštitu dece i učenika;</p>
				<p>9) učestvuje u postupku propisivanja mera iz člana 108. ovog zakona;</p>
				<p>10) daje saglasnost na program i organizovanje ekskurzije, odnosno
 programe nastave u prirodi i razmatra izveštaj o njihovom ostvarivanju;</p>
				<p>11) predlaže predstavnika i njegovog zamenika za
				<span class="v2-clan-left-1">lokalni</span> savet roditelja;</p>
				<p>12) razmatra i druga pitanja utvrđena statutom.</p>
				<p>Savet roditelja svoje predloge, pitanja i stavove upućuje organu 
upravljanja, direktoru, stručnim organima ustanove i učeničkom parlamentu.</p>
				<p>Način izbora saveta roditelja ustanove uređuje se statutom ustanove, a rad poslovnikom saveta.</p>
				<p class="hide-change">*Službeni glasnik RS, broj 10/2019</p>
				<p class="v2-clan-1"><span class="v2-bold-1">Lokalni </span>savet roditelja</p>
				<p class="hide-change">*Službeni glasnik RS, broj 10/2019</p>
				<p class="clan">Član 121.</p>
				<p><span class="v2-clan-left-1">Lokalni</span> savet roditelja čine predstavnici saveta roditelja, svih 
ustanova sa područja opštine, <span class="v2-clan-left-1">grada,</span> odnosno gradske opštine (u daljem tekstu: 
opština). Predstavnici saveta roditelja biraju se svake školske godine. </p>
				<p><span class="v2-clan-left-1">Lokalni</span> savet roditelja:</p>
				<p>1) daje mišljenje, inicira akcije i predlaže mere za ostvarivanje 
prava deteta, unapređivanje obrazovanja, vaspitanja i bezbednosti dece, 
odnosno učenika u opštini;</p>
				<p>2) učestvuje u utvrđivanju opštinskih planova i programa koji su 
od značaja za ostvarivanje obrazovanja, vaspitanja i bezbednosti dece;</p>
				<p>3) prati i razmatra mogućnosti za unapređivanje jednakog pristupa,
 dostupnosti i mogućnosti obrazovanja i vaspitanja za decu, odnosno 
učenike; sprečavanja socijalne isključenosti dece odnosno učenika iz 
ugroženih i osetljivih grupa na teritoriji opštine; </p>
				<p>4) pruža podršku savetu roditelja svih ustanova na teritoriji opštine u vezi sa pitanjima iz njihove nadležnosti;</p>
				<p>5) zastupa interese dece i učenika opštine u situacijama koje su 
od značaja za unapređivanje njihovog obrazovanja, vaspitanja, bezbednosti i 
dobrobiti na teritoriji opštine;</p>
				<p>6) sarađuje sa organizacijama koje deluju u oblasti obrazovanja i 
vaspitanja, zaštite zdravlja, socijalne zaštite, kulture, zaštite i 
unapređenja prava deteta i ljudskih prava;</p>
				<p>7) obavlja i druge poslove u vezi sa obrazovanjem i vaspitanjem na teritoriji opštine.</p>
				<p>Bliže uslove u vezi načina rada <span class="v2-clan-left-1">
				lokalnog</span> saveta roditelja 
zajednički propisuju ministar i ministar nadležan za poslove lokalne 
samouprave.</p>
				<p class="hide-change">*Službeni glasnik RS, broj 10/2019</p>
				<p class="bold">Direktor ustanove</p>
				<p class="clan">Član 122.</p>
				<p>Direktor rukovodi radom ustanove.</p>
				<p>Direktor ustanove može da bude lice koje ispunjava uslove propisane članom 139. i članom 140. st. 1. i 2. ovog zakona. </p>
				<p>Dužnost direktora predškolske ustanove može da obavlja lice koje 
ima: obrazovanje iz člana 140. st. 1. i 2. ovog zakona za vaspitača ili 
stručnog saradnika, dozvolu za rad nastavnika, vaspitača i stručnog 
saradnika, obuku i položen ispit za direktora ustanove i najmanje osam 
godina rada u<span class="v2-clan-left-1"> </span>&nbsp;ustanovi na poslovima 
				<span class="v2-clan-left-1">obrazovanja i vaspitanja</span> 
nakon stečenog odgovarajućeg obrazovanja.</p>
				<p>Dužnost direktora predškolske ustanove može da obavlja i lice koje
 ima: odgovarajuće obrazovanje iz člana 140. stav 3. ovog zakona za 
vaspitača, dozvolu za rad nastavnika, vaspitača i stručnog saradnika, 
obuku i položen ispit za direktora ustanove i najmanje deset godina rada u
 predškolskoj ustanovi na poslovima vaspitanja i obrazovanja nakon 
stečenog odgovarajućeg obrazovanja.</p>
				<p>Dužnost direktora škole može da obavlja lice koje ima odgovarajuće
 obrazovanje iz člana 140. st. 1. i 2. ovog zakona za nastavnika te vrste
 škole i područja rada, za pedagoga i psihologa, dozvolu za rad 
nastavnika, vaspitača i stručnog saradnika, obuku i položen ispit za 
direktora ustanove i najmanje osam godina rada u ustanovi na poslovima 
obrazovanja i vaspitanja, nakon stečenog odgovarajućeg obrazovanja.</p>
				<p>Izuzetno, ako se na konkurs ne prijavi nijedan kandidat sa 
odgovarajućim obrazovanjem iz člana 140. st. 1. i 2. ovog zakona, dužnost
 direktora osnovne škole može da obavlja lice koje ima odgovarajuće 
obrazovanje iz člana 140. stav 3. ovog zakona za nastavnika te vrste 
škole, dozvolu za rad nastavnika, vaspitača i stručnog saradnika, obuku i
 položen ispit za direktora ustanove i najmanje deset godina rada u 
ustanovi na poslovima obrazovanja i vaspitanja, nakon stečenog 
odgovarajućeg obrazovanja.</p>
				<p>Ispit za direktora ustanove može da polaže i lice koje ispunjava 
uslove za direktora ustanove i koje ima i dokaz o pohađanom propisanom 
programu obuke.</p>
				<p>Lice koje položi ispit za direktora stiče dozvolu za rad direktora (u daljem tekstu: licenca za direktora).</p>
				<p>Izabrani direktor koji nema položen ispit za direktora, dužan je da ga položi u roku do dve godine od dana stupanja na dužnost.</p>
				<p>Direktoru koji ne položi ispit za direktora u roku od dve godine od dana stupanja na dužnost, prestaje dužnost direktora.</p>
				<p>Licenca za direktora oduzima se direktoru koji je osuđen 
pravnosnažnom presudom za povredu zabrane iz čl. 110–113. ovog zakona, 
za krivično delo ili privredni prestup u vršenju dužnosti.</p>
				<p>Program obuke u skladu sa standardima kompetencija direktora, 
program ispita, način i postupak polaganja ispita, sastav i način rada 
komisije Ministarstva, odnosno nadležnog organa autonomne pokrajine pred
 kojom se polaže ispit za direktora, sadržinu i izgled obrasca licence 
za direktora, sadržaj i način vođenja registra izdatih licenci za 
direktora, naknade za rad članova komisije i ostala pitanja u vezi sa 
polaganjem ispita i sticanjem licence za direktora, propisuje ministar.</p>
				<p class="hide-change">*Službeni glasnik RS, broj 10/2019</p>
				<p class="bold">Izbor direktora ustanove </p>
				<p class="clan">Član 123.</p>
				<p>Direktora ustanove imenuje ministar, na period od četiri godine. </p>
				<p>Direktora ustanove čije sedište se nalazi na teritoriji Autonomne
 pokrajine Vojvodine imenuje ministar, uz prethodno pribavljenu 
saglasnost nadležnog organa autonomne pokrajine.</p>
				<p>Ukoliko nadležni organ autonomne pokrajine ne dostavi saglasnost u
 roku od 15 dana od dana prijema zahteva, smatra se da je saglasnost 
data.</p>
				<p>Direktor ustanove bira se na osnovu konkursa.</p>
				<p>Кonkurs za izbor direktora raspisuje organ upravljanja ustanove.</p>
				<p>Кonkurs za izbor direktora raspisuje se najranije šest meseci, a najkasnije četiri meseca pre isteka mandata direktora.</p>
				<p>Prijava na konkurs za izbor direktora, zajedno sa potrebnom dokumentacijom, dostavlja se ustanovi.</p>
				<p>U ustanovi u kojoj se obrazovno-vaspitni rad izvodi i na jeziku 
nacionalne manjine, organ upravljanja pribavlja mišljenje odgovarajućeg 
nacionalnog saveta nacionalne manjine.</p>
				<p>Ukoliko nacionalni savet nacionalne manjine ne dostavi mišljenje, u 
roku od 15 dana od prijema zahteva, smatra se da je mišljenje dato.</p>
				<p>Organ upravljanja obrazuje komisiju za izbor direktora (u daljem 
tekstu: Кomisija) koja ima neparan broj članova i sprovodi postupak za 
izbor direktora, i to: obradu konkursne dokumentacije, utvrđuje 
ispunjenost zakonom propisanih uslova za izbor direktora, obavlja intervju
 sa kandidatima i pribavlja mišljenje vaspitno-obrazovnog, nastavničkog, 
odnosno nastavničkog i pedagoškog veća o prijavljenim kandidatima. </p>
				<p>Obavezne članove Кomisije čine po jedan predstavnik iz reda 
nastavnika razredne nastave, nastavnika predmetne nastave i nenastavnog 
osoblja.</p>
				<p>Mišljenje veća iz stava 10. ovog člana daje se na posebnoj sednici 
kojoj prisustvuju svi zaposleni i koji se izjašnjavaju o svim kandidatima
 tajnim izjašnjavanjem.</p>
				<p>Bliži uslovi o broju članova, sastavu i načinu obrazovanja Кomisije uređuju se opštim aktom ustanove.</p>
				<p>Osim utvrđivanja ispunjenosti uslova za izbor direktora, Кomisija 
ceni i dokaz o rezultatu stručno-pedagoškog nadzora u radu kandidata 
(izveštaj prosvetnog savetnika).</p>
				<p>Ukoliko se na konkurs prijavilo lice koje je prethodno obavljalo 
dužnost direktora ustanove, dužno je da dostavi rezultate 
stručno-pedagoškog nadzora ustanove i ocenu spoljašnjeg vrednovanja.</p>
				<p>Кomisija sačinjava izveštaj o sprovedenom postupku za izbor 
direktora, koji sadrži dostavljenu dokumentaciju kandidata i potrebna 
mišljenja i dostavlja ih organu upravljanja u roku od osam dana od dana 
završetka postupka. </p>
				<p>Organ upravljanja, na osnovu izveštaja, sačinjava obrazloženu listu 
svih kandidata koji ispunjavaju uslove i predlog za izbor direktora, koje
 zajedno sa izveštajem Кomisije, dostavlja ministru u roku od osam dana 
od dana dostavljanja izveštaja Кomisije.</p>
				<p>Ministar u roku od 30 dana od dana prijema dokumentacije iz stava
 17. ovog člana, vrši izbor direktora ustanove i donosi rešenje o njegovom
 imenovanju, o čemu ustanova obaveštava lica koja su se prijavila na 
konkurs. </p>
				<p>Ukoliko ministar utvrdi da postupak konkursa za izbor direktora 
nije sproveden u skladu sa zakonom, odnosno da bi izbor bilo kog 
kandidata sa liste iz stava 17. ovog člana mogao da dovede u pitanje 
nesmetano obavljanje delatnosti ustanove, u roku od osam dana donosi 
rešenje o ponovnom raspisivanju konkursa za izbor direktora.</p>
				<p>Rešenje ministra o imenovanju direktora konačno je u upravnom postupku.</p>
				<p>Učesnik konkursa ima pravo na sudsku zaštitu u upravnom sporu.</p>
				<p>U privatnoj ustanovi izbor direktora uređuje se opštim aktom ustanove.</p>
				<p class="bold">Status direktora</p>
				<p class="clan">Član 124.</p>
				<p class="v2-clan-left-1">Organ upravljanja zaključuje sa 
				direktorom ugovor o radu na određeno vreme.</p>
				<p class="v2-clan-left-1">Ukoliko je za direktora imenovano lice 
				iz reda zaposlenih u toj ustanovi, donosi se rešenje o njegovom 
				premeštaju na radno mesto direktora koje po sili zakona zamenjuje 
				odgovarajuće odredbe ugovora o radu.</p>
				<p class="v2-clan-left-1">Ukoliko je direktor imenovan iz reda 
				zaposlenih kod drugog poslodavca, ostvaruje pravo na mirovanje 
				radnog odnosa na osnovu rešenja o imenovanju.</p>
				<p class="v2-clan-left-1">Lice iz st. 2. i 3. ovog člana ima 
				pravo da se nakon prestanka dužnosti direktora nakon prvog, 
				odnosno drugog mandata vrati na poslove koje je obavljalo pre 
				imenovanja za direktora ustanove.</p>
				<p>Ukoliko direktoru ustanove kome miruje radni odnos prestane 
dužnost zbog isteka mandata ili na lični zahtev tokom trećeg i svakog 
narednog mandata, raspoređuje se na poslove koji odgovaraju stepenu i 
vrsti njegovog obrazovanja.</p>
				<p>Ako nema odgovarajućih poslova, lice iz 
				<span class="v2-clan-left-1">stava 5.</span> ovog člana 
ostvaruje prava kao zaposleni za čijim radom je prestala potreba, u 
skladu sa zakonom.</p>
				<p class="hide-change">*Službeni glasnik RS, broj 10/2019</p>
				<p class="bold">Vršilac dužnosti direktora</p>
				<p class="clan">Član 125.</p>
				<p>Vršioca dužnosti direktora imenuje ministar do izbora novog 
direktora u roku od osam dana od dana nastupanja razloga za imenovanje 
vršioca dužnosti direktora. </p>
				<p>Vršioca dužnosti direktora ustanove čije sedište se nalazi na 
teritoriji Autonomne pokrajine Vojvodine, imenuje nadležni organ 
autonomne pokrajine.</p>
				<p>Za vršioca dužnosti direktora ustanove može da bude imenovano 
lice koje ispunjava propisane uslove za direktora ustanove, osim 
položenog ispita za direktora ustanove, i to do izbora direktora, a 
najduže šest meseci.</p>
				<p>Nakon prestanka dužnosti, vršilac dužnosti direktora ima pravo da se vrati na poslove koje je obavljao pre imenovanja.</p>
				<p>Prava, obaveze i odgovornosti direktora ustanove odnose se i na vršioca dužnosti direktora.</p>
				<p class="bold">Nadležnost i odgovornost direktora ustanove </p>
				<p class="clan">Član 126.</p>
				<p>Direktor je odgovoran za zakonitost rada i za uspešno obavljanje delatnosti ustanove. </p>
				<p>Direktor za svoj rad odgovara ministru i organu upravljanja. </p>
				<p>Direktor ustanove čije sedište se nalazi na teritoriji Autonomne 
pokrajine Vojvodine za svoj rad odgovara ministru, nadležnom organu 
autonomne pokrajine i organu upravljanja. </p>
				<p>Osim poslova utvrđenih zakonom i statutom ustanove, direktor:</p>
				<p>1) planira i organizuje ostvarivanje programa obrazovanja i vaspitanja i svih aktivnosti ustanove;</p>
				<p>2) je odgovoran za obezbeđivanje kvaliteta, samovrednovanje, 
stvaranje uslova za sprovođenje spoljašnjeg vrednovanja, ostvarivanje 
standarda postignuća i unapređivanje kvaliteta obrazovno-vaspitnog rada;</p>
				<p>3) je odgovoran za ostvarivanje razvojnog plana ustanove;</p>
				<p>4) odlučuje o korišćenju sredstava utvrđenih finansijskim planom i
 odgovara za odobravanje i namensko korišćenje tih sredstava, u skladu sa 
zakonom;</p>
				<p>5) sarađuje sa organima jedinice lokalne samouprave, organizacijama i udruženjima;</p>
				<p>6) pruža podršku u stvaranju ambijenta za ostvarivanje preduzetničkog obrazovanja i preduzetničkih aktivnosti učenika;</p>
				<p>7) organizuje i vrši instruktivno-pedagoški uvid i prati kvalitet
 obrazovno-vaspitnog rada i pedagoške prakse i preduzima mere za 
unapređivanje i usavršavanje rada nastavnika, vaspitača i stručnih 
saradnika;</p>
				<p>8) planira i prati stručno usavršavanje zaposlenih i sprovodi 
postupak za sticanje zvanja nastavnika, vaspitača i stručnih saradnika;</p>
				<p>9) je odgovoran za regularnost sprovođenja svih ispita u ustanovi u skladu sa propisima; </p>
				<p>10) preduzima mere u slučajevima povreda zabrana iz čl. 110–113. ovog zakona;</p>
				<p>11) preduzima mere radi izvršavanja naloga prosvetnog inspektora i
 predloga prosvetnog savetnika, kao i drugih inspekcijskih organa;</p>
				<p>12) je odgovoran za blagovremen i tačan unos i održavanje 
ažurnosti baze podataka o ustanovi u okviru jedinstvenog informacionog 
sistema prosvete;</p>
				<p>13) obavezan je da blagovremeno informiše zaposlene, decu, 
učenike i roditelje, odnosno druge zakonske zastupnike, stručne organe i 
organe upravljanja o svim pitanjima od interesa za rad ustanove u celini;</p>
				<p>14) saziva i rukovodi sednicama vaspitno-obrazovnog, nastavničkog, odnosno pedagoškog veća, bez prava odlučivanja;</p>
				<p>15) obrazuje stručna tela i timove, usmerava i usklađuje rad stručnih organa u ustanovi;</p>
				<p>16) sarađuje sa roditeljima, odnosno drugim zakonskim zastupnicima dece i učenika ustanove i savetom roditelja;</p>
				<p>17) podnosi izveštaj organu upravljanja, najmanje dva puta godišnje, o svom radu i radu ustanove;</p>
				<p>18) odlučuje o pravima, obavezama i odgovornostima učenika i zaposlenih, u skladu sa ovim i drugim zakonom;</p>
				<p>19) donosi opšti akt o organizaciji i sistematizaciji poslova, u skladu sa zakonom;</p>
				<p>20) obezbeđuje uslove za ostvarivanje prava dece i prava, obaveze i
 odgovornosti učenika i zaposlenih, u skladu sa ovim i drugim zakonom;</p>
				<p>21) sarađuje sa učenicima i učeničkim parlamentom;</p>
				<p>22) odlučuje po žalbi na rešenje konkursne komisije za izbor kandidata za prijem u radni odnos; </p>
				<p>23) obavlja i druge poslove u skladu sa zakonom i statutom.</p>
				<p>U slučaju privremene odsutnosti ili sprečenosti direktora da 
obavlja dužnost, zamenjuje ga nastavnik, vaspitač ili stručni saradnik u 
ustanovi na osnovu ovlašćenja direktora, odnosno organa upravljanja, u 
skladu sa zakonom. </p>
				<p class="clan">Član 127.</p>
				<p>Izuzetno, direktor može da obavlja i poslove nastavnika, vaspitača i stručnog saradnika, u skladu sa rešenjem ministra.</p>
				<p>Instruktivno-pedagoški uvid u rad direktora koji obavlja poslove iz stava 1. ovog člana vrši savetnik – spoljni saradnik.</p>
				<p class="bold">Prestanak dužnosti direktora</p>
				<p class="clan">Član 128. </p>
				<p>Dužnost direktora ustanove prestaje: istekom mandata, na lični zahtev, navršavanjem 65 godina života i razrešenjem. </p>
				<p>Odluku o prestanku dužnosti direktora donosi ministar.</p>
				<p>Odluku o prestanku dužnosti direktora ustanove, čije sedište se 
nalazi na teritoriji Autonomne pokrajine Vojvodine, donosi ministar, uz 
prethodno pribavljenu saglasnost nadležnog organa autonomne pokrajine.</p>
				<p>Ukoliko nadležni organ autonomne pokrajine ne dostavi saglasnost u
 roku od 15 dana od dana prijema zahteva, smatra se da je saglasnost 
data.</p>
				<p>U ustanovi u kojoj se obrazovno-vaspitni rad izvodi i na jeziku 
nacionalne manjine ministar pribavlja mišljenje odgovarajućeg nacionalnog 
saveta nacionalne manjine. </p>
				<p>Ukoliko nacionalni savet nacionalne manjine ne dostavi mišljenje u 
roku od osam dana od dana prijema zahteva, smatra se da je mišljenje dato.</p>
				<p>Ministar razrešava direktora ustanove, ako je utvrđeno da:</p>
				<p>1) ne ispunjava uslove iz člana 139. ovog zakona;</p>
				<p>2) odbije da se podvrgne lekarskom pregledu na zahtev organa upravljanja ili ministra;</p>
				<p>3) ustanova nije blagovremeno donela program obrazovanja i 
vaspitanja, odnosno ne ostvaruje program obrazovanja i vaspitanja ili ne 
preduzima mere za ostvarivanje principa, ciljeva i standarda postignuća;</p>
				<p>4) ustanova ne sprovodi mere za bezbednost i zaštitu dece i učenika;</p>
				<p>5) direktor ne preduzima ili neblagovremeno preduzima 
odgovarajuće mere u slučajevima povreda zabrana iz čl. 110–113. ovog 
zakona i težih povreda radnih obaveza zaposlenih;</p>
				<p>6) u ustanovi nije obezbeđeno čuvanje propisane evidencije i dokumentacije;</p>
				<p>7) u ustanovi se vodi evidencija i izdaju javne isprave suprotno ovom i drugom zakonu;</p>
				<p>8) ne ispunjava uslove iz člana 122. ovog zakona;</p>
				<p>9) ne postupa po preporuci, nalogu, odnosno meri nadležnog organa za otklanjanje utvrđenih nedostataka i nepravilnosti;</p>
				<p>10) nije obezbedio uslove za inspekcijski, stručno-pedagoški nadzor i spoljašnje vrednovanje;</p>
				<p>11) je za vreme trajanja njegovog mandata škola dva puta uzastopno ocenjena najnižom ocenom za kvalitet rada;</p>
				<p>12) ometa rad organa upravljanja i zaposlenih, nepotpunim, 
neblagovremenim i netačnim obaveštavanjem, odnosno preduzimanjem drugih 
aktivnosti kojim utiče na zakonito postupanje organa upravljanja i 
zaposlenih;</p>
				<p>13) nije obezbedio blagovremen i tačan unos i održavanje baze 
podataka ustanove u okviru jedinstvenog informacionog sistema prosvete 
kao i kontrolu unetih podataka;</p>
				<p>14) je u radni odnos primio lice ili angažovao lice van radnog 
odnosa suprotno zakonu, posebnom kolektivnom ugovoru i opštem aktu;</p>
				<p>15) je namerno ili krajnjom nepažnjom učinio propust prilikom 
donošenja odluke u disciplinskom postupku, koja je pravnosnažnom sudskom 
presudom poništena kao nezakonita i ako je ustanova obavezana na naknadu
 štete;</p>
				<p>16) je odgovaran za prekršaj iz ovog ili drugog zakona, privredni
 prestup ili krivično delo u vršenju dužnosti, kao i drugim slučajevima, u
 skladu sa zakonom;</p>
				<p>17) i u drugim slučajevima kada se utvrdi nezakonito postupanje.</p>
				<p>Direktor je odgovoran za štetu koju namerno ili krajnjom nepažnjom nanese ustanovi, u skladu sa zakonom.</p>
				<p>Ministar rešenjem razrešava direktora u roku od 15 dana od dana 
saznanja, a najkasnije u roku od jedne godine od nastupanja uslova iz 
stava 7. ovog člana.</p>
				<p>Rešenje ministra kojim se direktor razrešava, konačno je u upravnom postupku.</p>
				<p class="bold">Pomoćnik direktora</p>
				<p class="clan">Član 129.</p>
				<p>Ustanova može da ima pomoćnika direktora, u skladu sa normativom 
kojim se utvrđuju kriterijumi i standardi za finansiranje ustanove.</p>
				<p>Rešenjem direktora na poslove pomoćnika direktora raspoređuje se 
nastavnik, vaspitač i stručni saradnik, koji ima profesionalni ugled i 
iskustvo u ustanovi, za svaku školsku, odnosno radnu godinu.</p>
				<p>Pomoćnik direktora organizuje, rukovodi i odgovoran je za 
pedagoški rad ustanove, koordinira rad stručnih aktiva i drugih stručnih
 organa ustanove i obavlja druge poslove, u skladu sa statutom ustanove.</p>
				<p>Nakon prestanka dužnosti, pomoćnik direktora ima pravo da se vrati na poslove koje je obavljao pre postavljenja.</p>
				<p>Pomoćnik direktora može da obavlja i poslove nastavnika, vaspitača i stručnog saradnika, u skladu sa rešenjem direktora.</p>
				<p class="bold">Stručni organi, timovi i pedagoški kolegijum ustanove </p>
				<p class="clan">Član 130.</p>
				<p>Stručni organi predškolske ustanove jesu vaspitno-obrazovno veće i
 stručni aktivi vaspitača i medicinskih sestara – vaspitača, aktiv za 
razvojno planiranje i drugi stručni aktivi i timovi, u skladu sa 
statutom. </p>
				<p>Stručni organi osnovne škole jesu: nastavničko veće, odeljenjsko 
veće, stručno veće za razrednu nastavu, stručno veće za oblasti 
predmeta, stručni aktivi za razvojno planiranje i za razvoj školskog 
programa i drugi stručni aktivi i timovi, u skladu sa statutom. </p>
				<p>Stručni organi srednje škole jesu: nastavničko veće, odeljenjsko 
veće, stručno veće za oblasti predmeta, stručni aktivi za razvojno 
planiranje i za razvoj školskog programa i drugi stručni aktivi i timovi,
 u skladu sa statutom. </p>
				<p>Škola sa domom ima i pedagoško veće. </p>
				<p>Vaspitno-obrazovno veće u predškolskoj ustanovi čine vaspitači i stručni saradnici.</p>
				<p>Nastavničko veće čine nastavnici i stručni saradnici, kao i 
koordinatori praktične nastave u srednjoj stručnoj školi. U školi u kojoj
 se ostvaruje pripremni predškolski program, u radu nastavničkog veća 
učestvuju i vaspitači.</p>
				<p>Pedagoško veće čine vaspitači i stručni saradnici koji ostvaruju vaspitni rad u školi sa domom. </p>
				<p>Odeljenjsko veće u školi čine nastavnici koji izvode nastavu u 
određenom odeljenju i odeljenjski starešina i kada izvodi nastavu u tom 
odeljenju.</p>
				<p>Stručno veće za razrednu nastavu čine svi nastavnici koji 
ostvaruju nastavu u prvom ciklusu obrazovanja i vaspitanja. Nastavnik koji
 ostvaruje obrazovno-vaspitni rad u produženom boravku učestvuje u radu 
stručnog veća za razrednu nastavu, bez prava odlučivanja.</p>
				<p>Pedagoški, odnosno andragoški asistent učestvuje u radu veća iz st. 3–7. ovog člana bez prava odlučivanja. </p>
				<p>Stručno veće za oblasti predmeta čine nastavnici koji izvode nastavu iz grupe srodnih predmeta. </p>
				<p>Stručni aktiv za razvojno planiranje čine predstavnici nastavnika,
 vaspitača, stručnih saradnika, jedinice lokalne samouprave, učeničkog 
parlamenta i saveta roditelja. Članove stručnog aktiva za razvojno 
planiranje imenuje organ upravljanja. </p>
				<p>Stručni aktiv za razvoj školskog programa čine predstavnici 
nastavnika i stručnih saradnika. Članove stručnog aktiva za razvoj 
školskog programa imenuje nastavničko veće. </p>
				<p>U ustanovi direktor obrazuje sledeće timove:</p>
				<p>1) tim za inkluzivno obrazovanje;</p>
				<p>2) tim za zaštitu od diskriminacije, nasilja, zlostavljanja i zanemarivanja;</p>
				<p>3) tim za samovrednovanje;</p>
				<p>4) tim za obezbeđivanje kvaliteta i razvoj ustanove;</p>
				<p>5) tim za razvoj međupredmetnih kompetencija i preduzetništva; </p>
				<p>6) tim za profesionalni razvoj;</p>
				<p>7) druge timove za ostvarivanje određenog zadatka, programa ili projekta.</p>
				<p>Predškolska ustanova nije u obavezi da obrazuje tim iz stava 14. tačka 5) ovog člana.</p>
				<p>Tim čine predstavnici zaposlenih, roditelja, odnosno drugih 
zakonskih zastupnika, učeničkog parlamenta, jedinice lokalne samouprave,
 odnosno stručnjaka za pojedina pitanja. </p>
				<p>Pedagoški kolegijum čine predsednici stručnih veća i stručnih aktiva, koordinatori stručnih timova i stručni saradnici. </p>
				<p>Pedagoški kolegijum razmatra pitanja i daje mišljenje u vezi sa 
poslovima direktora iz člana 126. stav 4. tač. 1)–3) i tač. 5)–7) ovog 
zakona. </p>
				<p>Nastavničkim većem i pedagoškim kolegijumom predsedava i rukovodi
 direktor odnosno pomoćnik direktora, a odeljenjskim većem odeljenjski 
starešina. </p>
				<p>Sednicama stručnih organa škole mogu da prisustvuju predstavnici učeničkog parlamenta, bez prava odlučivanja. </p>
				<p class="bold">Nadležnost stručnih organa, timova i pedagoškog kolegijuma</p>
				<p class="clan">Član 131.</p>
				<p>Stručni organi, timovi i pedagoški kolegijum: staraju se o 
obezbeđivanju i unapređivanju kvaliteta obrazovno-vaspitnog rada ustanove;
 prate ostvarivanje školskog programa; staraju se o ostvarivanju ciljeva i 
standarda postignuća; razvoja kompetencija; vrednuju rezultate rada 
nastavnika, vaspitača i stručnog saradnika; prate i utvrđuju rezultate 
rada učenika i odraslih; preduzimaju mere za jedinstven i usklađen rad 
sa decom, učenicima i odraslima u procesu obrazovanja i vaspitanja i 
rešavaju druga stručna pitanja obrazovno-vaspitnog rada.</p>
				<p>Odeljenjski starešina ima organizaciono-rukovodeću i 
pedagoško-instruktivnu ulogu u radu sa učenicima odeljenja kojima je 
odeljenjski starešina, u saradnji sa njihovim roditeljima, odnosno drugim 
zakonskim zastupnicima i vodi propisanu evidenciju i pedagošku 
dokumentaciju.</p>
				<p>Nadležnost, način rada i odgovornost stručnih organa, timova i pedagoškog kolegijuma uređuje se statutom ustanove.</p>
				<p class="bold">Sekretar ustanove</p>
				<p class="clan">Član 132.</p>
				<p>Pravne poslove u ustanovi obavlja sekretar.</p>
				<p>Sekretar mora da ima obrazovanje iz oblasti pravnih nauka u skladu
 sa članom 140. stav 1. ovog zakona i dozvolu za rad sekretara (u daljem 
tekstu: licenca za sekretara). </p>
				<p>Sekretar se uvodi u posao i osposobljava za samostalan rad 
savladavanjem programa za uvođenje u posao i polaganjem ispita za licencu 
za sekretara. Sekretaru – pripravniku direktor određuje mentora sa liste
 sekretara ustanova koju utvrdi školska uprava.</p>
				<p>Sekretar je dužan da u roku od dve godine od dana zasnivanja radnog odnosa položi ispit za licencu za sekretara.</p>
				<p>Troškove polaganje ispita iz stava 4. ovog člana, snosi ustanova.</p>
				<p>Ministarstvo izdaje licencu za sekretara.</p>
				<p>Sekretaru koji ne položi ispit za licencu za sekretara u roku iz stava 4. ovog člana prestaje radni odnos.</p>
				<p>Sekretar koji ima položen stručni ispit za sekretara, pravosudni 
ili stručni ispit za zaposlene u organima državne uprave ili državni 
stručni ispit, smatra se da ima licencu za sekretara.</p>
				<p>Način i program uvođenja u posao, program, sadržinu, način i 
rokove za polaganje ispita za licencu za sekretara, sastav i način rada 
komisije Ministarstva, odnosno nadležnog organa autonomne pokrajine pred
 kojom se polaže ispit, sadržaj i obrazac licence za sekretara, naknade 
za rad članova komisije i ostala pitanja u vezi sa polaganjem ispita za 
licencu za sekretara, propisuje ministar.</p>
				<p class="bold">Poslovi sekretara</p>
				<p class="clan">Član 133.</p>
				<p>Sekretar ustanove obavlja sledeće poslove:</p>
				<p>1) stara se o zakonitom radu ustanove, ukazuje direktoru i organu upravljanja na nepravilnosti u radu ustanove;</p>
				<p>2) obavlja upravne poslove u ustanovi;</p>
				<p>3) izrađuje opšte i pojedinačne pravne akte ustanove;</p>
				<p>4) obavlja pravne i druge poslove za potrebe ustanove;</p>
				<p>5) izrađuje ugovore koje zaključuje ustanova;</p>
				<p>6) pravne poslove u vezi sa statusnim promenama u ustanovi;</p>
				<p>7) pravne poslove u vezi sa upisom dece, učenika i odraslih;</p>
				<p>8) pravne poslove u vezi sa javnim nabavkama u saradnji sa finansijskom službom ustanove;</p>
				<p>9) pruža stručnu pomoć u vezi sa izborom organa upravljanja u ustanovi;</p>
				<p>10) pruža stručnu podršku i koordinira rad komisije za izbor direktora ustanove;</p>
				<p>11) prati propise i o tome informiše zaposlene;</p>
				<p>12) druge pravne poslove po nalogu direktora.</p>
				<p>Ustanova je dužna da obezbedi sekretaru pristup jedinstvenoj informacionoj bazi pravnih propisa.</p>
				<p class="bold">Zajednička stručna služba</p>
				<p class="clan">Član 134.</p>
				<p>Više ustanova na teritoriji jedinice lokalne samouprave može, iz 
reda zaposlenih, da organizuje zajedničku stručnu službu, u skladu sa 
odlukom organa upravljanja ustanova i saglasnost Ministarstva.</p>
				<p>Zajednička stručna služba iz stava 1. ovog člana može da obavlja 
finansijsko-računovodstvene, administrativne, pravne, pomoćno-tehničke i
 poslove održavanja. </p>
				<p>Zajednička stručna služba iz stava 1. ovog člana može da ima 
logopeda, defektologa i socijalnog radnika koji obavljaju stručne poslove
 za više ustanova.</p>
				<p class="bold">VII. ZAPOSLENI U USTANOVI</p>
				<p class="bold">Nastavnici, vaspitači i stručni saradnici </p>
				<p class="clan">Član 135. </p>
				<p>Vaspitno-obrazovni rad u predškolskoj ustanovi ostvaruje vaspitač, u skladu sa posebnim zakonom. </p>
				<p>Nastavu i druge oblike obrazovno-vaspitnog rada u školi ostvaruje nastavnik.</p>
				<p>Nastavu i druge oblike obrazovno-vaspitnog rada u školi za 
obrazovanje učenika sa smetnjama u razvoju i invaliditetom može da 
ostvaruje i defektolog.</p>
				<p>Vaspitni rad sa učenicima u školi sa domom ostvaruje vaspitač.</p>
				<p>Vaspitni rad sa učenicima u školi sa domom za obrazovanje učenika 
sa smetnjama u razvoju i invaliditetom ostvaruje defektolog vaspitač.</p>
				<p>Stručne poslove na unapređivanju vaspitno-obrazovnog rada u 
predškolskoj ustanovi obavljaju pedagog i psiholog i drugi stručni 
saradnici, u skladu sa posebnim zakonom. </p>
				<p>Stručne poslove u školi obavlja stručni saradnik: psiholog, pedagog i bibliotekar.</p>
				<p>Zavisno od potreba škole i programa koji se ostvaruje, dodatnu 
podršku i stručne poslove može da obavlja i socijalni radnik, defektolog,
 logoped i andragog. </p>
				<p>Stručne poslove u školi za obrazovanje učenika sa smetnjama u 
razvoju i invaliditetom obavlja stručni saradnik: psiholog, pedagog, 
socijalni radnik, defektolog, logoped, bibliotekar i medijatekar.</p>
				<p>Stručne poslove u muzičkoj školi obavlja stručni saradnik: psiholog, pedagog, nototekar i medijatekar.</p>
				<p>Stručne poslove u školi za obrazovanje odraslih obavlja stručni saradnik: andragog, socijalni radnik, psiholog i bibliotekar. </p>
				<p class="bold">Saradnik, pedagoški i andragoški asistent, <br>lični pratilac i pomoćni nastavnik</p>
				<p class="clan">Član 136. </p>
				<p>U obavljanju delatnosti predškolska ustanova ima saradnika: 
nutricionistu, socijalnog i zdravstvenog radnika, a može da ima i drugog
 saradnika, u skladu sa posebnim zakonom.</p>
				<p>Škola za učenike sa smetnjama u razvoju i invaliditetom može da 
ima saradnika za izradu i korišćenje didaktičkih sredstava i pomagala za 
decu sa senzo-motoričkim smetnjama.</p>
				<p>Pedagoški asistent pruža pomoć i dodatnu podršku grupi dece i 
učenika u ustanovi, u skladu sa njihovim potrebama i pomoć zaposlenima u 
cilju unapređivanja njihovog rada.</p>
				<p>Pedagoški asistent u svom radu ostvaruje saradnju sa roditeljima, 
odnosno drugim zakonskim zastupnicima, organima jedinice lokalne 
samouprave, nadležnim ustanovama, organizacijama i udruženjima. </p>
				<p>Izuzetno, obrazovno-vaspitnom radu može da prisustvuje i lični 
pratilac deteta, odnosno učenika, radi pružanja pomoći detetu, odnosno 
učeniku sa smetnjama u razvoju i invaliditetom, u skladu sa zakonom.</p>
				<p>Lični pratilac dostupan je detetu sa invaliditetom odnosno sa 
smetnjama u razvoju, kome je potrebna podrška za zadovoljavanje osnovnih 
potreba u svakodnevnom životu u oblasti kretanja, održavanja lične 
higijene, hranjenja, oblačenja i komunikacije sa drugima, pod uslovom da je
 uključeno u ustanovu, do kraja redovnog školovanja, uključujući završetak 
srednje škole.</p>
				<p>Andragoški asistent pruža podršku odraslima za uključivanje u 
sistem obrazovanja i pomoć zaposlenima u ostvarivanju programa obrazovanja.</p>
				<p>Andragoški asistent u svom radu ostvaruje saradnju sa organima 
jedinice lokalne samouprave, nadležnim ustanovama, organizacijama i 
udruženjima.</p>
				<p>Za pomoć nastavniku za pružanje dodatne podrške u nastavi, odnosno
 ostvarivanju obrazovno-vaspitnog rada mogu da se obrazuju stručni timovi
 na teritoriji jedinice lokalne samouprave. </p>
				<p>Poslove pripreme laboratorijskih vežbi, izvođenja i demonstriranja 
postupaka, tehničko-tehnološke pripreme, izvođenja dela praktične nastave
 i drugih poslova, pod neposrednim rukovodstvom nastavnika, obavlja 
pomoćni nastavnik. </p>
				<p>Bliže uslove za rad pedagoškog asistenta i andragoškog asistenta uređuje ministar. </p>
				<p class="bold">Zadaci nastavnika i vaspitača </p>
				<p class="clan">Član 137. </p>
				<p>Zadatak nastavnika jeste da svojim kompetencijama osigura 
postizanje ciljeva obrazovanja i vaspitanja i standarda postignuća, 
uvažavajući principe obrazovanja i vaspitanja, predznanja, potrebe, 
interesovanja i posebne mogućnosti učenika i odraslog. </p>
				<p>Zadatak vaspitača u predškolskoj ustanovi jeste da svojim 
kompetencijama osigura uvažavanje principa vaspitanja i obrazovanja, 
ostvarivanje ciljeva vaspitanja i obrazovanja i unapređivanje 
vaspitno-obrazovnog rada sa decom.</p>
				<p>Zadatak defektologa vaspitača, odnosno defektologa nastavnika u 
razvojnoj grupi u predškolskoj ustanovi i školi za obrazovanje učenika sa
 smetnjama u razvoju i invaliditetom jeste da svojim kompetencijama 
osigura postizanje ciljeva obrazovanja i vaspitanja i standarda postignuća, u
 skladu sa IOP-om i programom obrazovno-vaspitnog rada. </p>
				<p>Nastavnik i vaspitač ostvaruje zadatke na osnovu utvrđenih standarda kompetencija.</p>
				<p class="bold">Zadaci stručnog saradnika</p>
				<p class="clan">Član 138. </p>
				<p>Zadaci stručnog saradnika su da, u okviru svoje nadležnosti, radi na:</p>
				<p>1) unapređivanju obrazovno-vaspitnog rada u ustanovi; </p>
				<p>2) praćenju, podsticanju i pružanju podrške ukupnom razvoju deteta i
 učenika u domenu fizičkih, intelektualnih, emocionalnih i socijalnih 
kapaciteta i predlaganju mera u interesu razvoja i dobrobiti deteta;</p>
				<p>3) pružanju stručne podrške vaspitaču, nastavniku i direktoru za:</p>
				<p>(1) stvaranje podsticajne sredine za učenje uz primenu savremenih naučno zasnovanih saznanja;</p>
				<p>(2) jačanje kompetencija i profesionalni razvoj nastavnika, vaspitača i stručnih saradnika;</p>
				<p>(3) razvijanje kompetencija za ostvarivanje ciljeva i opštih ishoda obrazovanja i vaspitanja; </p>
				<p>4) razvoju inkluzivnosti ustanove; </p>
				<p>5) stručnim poslovima u zaštiti od nasilja i stvaranju bezbedne 
sredine za razvoj dece i učenika, zaštiti od diskriminacije i socijalne 
isključenosti dece, odnosno učenika;</p>
				<p>6) praćenju i vrednovanju obrazovno-vaspitnog rada i predlaganju mera za povećanje kvaliteta obrazovno-vaspitnog rada;</p>
				<p>7) ostvarivanju saradnje sa decom i učenicima, roditeljima, odnosno drugim zakonskim zastupnicima i drugim zaposlenima u ustanovi;</p>
				<p>8) ostvarivanju saradnje sa nadležnim ustanovama, stručnim udruženjima i drugim organima i organizacijama;</p>
				<p>9) koordinaciji saradnje i obezbeđivanju primene odluka saveta roditelja ustanove i 
				<span class="v2-clan-left-1">lokalnih</span> saveta roditelja;</p>
				<p>10) sprovođenju strateških odluka Ministarstva u ustanovi, u skladu sa svojim opisom posla.</p>
				<p>Stručni saradnik ostvaruje zadatke na osnovu standarda kompetencija za stručne saradnike.</p>
				<p>Program svih oblika rada stručnih saradnika, donosi ministar.</p>
				<p class="hide-change">*Službeni glasnik RS, broj 10/2019</p>
				<p class="bold">Uslovi za prijem u radni odnos</p>
				<p class="clan">Član 139. </p>
				<p>U radni odnos u ustanovi može da bude primljeno lice, pod uslovima propisanim zakonom i to ako:</p>
				<p>1) ima odgovarajuće obrazovanje;</p>
				<p>2) ima psihičku, fizičku i zdravstvenu sposobnost za rad sa decom i učenicima;</p>
				<p>3) nije osuđivano pravnosnažnom presudom za krivično delo za koje
 je izrečena bezuslovna kazna zatvora u trajanju od najmanje tri meseca, 
kao i za krivična dela nasilje u porodici, oduzimanje maloletnog lica, 
zapuštanje i zlostavljanje maloletnog lica ili rodoskvrnuće, za krivična 
dela primanje ili davanje mita; za krivična dela iz grupe krivičnih dela 
protiv polne slobode, protiv pravnog saobraćaja i protiv čovečnosti i 
drugih dobara zaštićenih međunarodnim pravom, bez obzira na izrečenu 
krivičnu sankciju, i za koje nije, u skladu sa zakonom, utvrđeno 
diskriminatorno ponašanje;</p>
				<p>4) ima državljanstvo Republike Srbije;</p>
				<p>5) zna srpski jezik i jezik na kojem ostvaruje obrazovno-vaspitni rad.</p>
				<p>Uslovi iz stava 1. ovog člana dokazuju se prilikom prijema u radni odnos i proveravaju se u toku rada. </p>
				<p>Dokazi o ispunjenosti uslova iz stava 1. tač. 1), 3)–5) ovog člana
 sastavni su deo prijave na konkurs, a dokaz iz stava 1. tačka 2) ovog 
člana pribavlja se pre zaključenja ugovora o radu. </p>
				<p class="bold">Obrazovanje nastavnika, vaspitača i stručnih saradnika</p>
				<p class="clan">Član 140. </p>
				<p>Nastavnik, vaspitač i stručni saradnik jeste lice koje je steklo odgovarajuće visoko obrazovanje:</p>
				<p>1) na studijama drugog stepena (master akademske studije, master strukovne studije, specijalističke akademske studije) i to:</p>
				<p>(1) studije drugog stepena iz naučne, odnosno stručne oblasti za odgovarajući predmet, odnosno grupe predmeta;</p>
				<p>(2) studije drugog stepena iz oblasti pedagoških nauka ili 
interdisciplinarne, multidisciplinarne, transdisciplinarne studije 
drugog stepena koje kombinuju celine i odgovarajuće naučne, odnosno 
stručne oblasti ili oblasti pedagoških nauka;</p>
				<p>2) na osnovnim studijama u trajanju od najmanje četiri godine, po 
propisima koji su uređivali visoko obrazovanje do 10. septembra 2005. 
godine. </p>
				<p>Lice iz stava 1. tačka 1) podtačka (2) ovog člana mora da ima 
završene studije prvog stepena iz naučne, odnosno stručne oblasti za 
odgovarajući predmet, odnosno grupu predmeta.</p>
				<p>Izuzetno, nastavnik i vaspitač jeste i lice sa stečenim 
odgovarajućim visokim obrazovanjem na studijama prvog stepena (osnovne 
akademske, odnosno strukovne i specijalističke strukovne studije), 
studijama u trajanju od tri godine ili višim obrazovanjem. </p>
				<p class="clan">Član 141. </p>
				<p>Poslove vaspitača u predškolskoj ustanovi može da obavlja lice sa 
stečenim odgovarajućim visokim obrazovanjem na studijama prvog stepena, 
studijama drugog stepena, studijama u trajanju od tri godine, višim 
obrazovanjem, odnosno sa odgovarajućim srednjim obrazovanjem, u skladu sa 
posebnim zakonom. </p>
				<p>Poslove nastavnika, vaspitača u školi sa domom i stručnog 
saradnika može da obavlja lice sa odgovarajućim obrazovanjem iz člana 140.
 st. 1. i 2. ovog zakona, a nastavnika stručnog predmeta u oblasti 
zdravstva i sa odgovarajućom specijalizacijom. </p>
				<p>Izuzetno, poslove nastavnika umetničkih i stručnih predmeta u 
muzičkoj školi i određenih stručnih predmeta u stručnoj školi, za koje 
se ne obrazuju nastavnici sa odgovarajućim obrazovanjem iz člana 140. st.
 1. i 2. ovog zakona, može da obavlja i lice sa odgovarajućim obrazovanjem
 iz člana 140. stav 3. ovog zakona, odnosno srednjim obrazovanjem. </p>
				<p>Poslove nastavnika praktične nastave u stručnoj školi može da 
obavlja i lice sa odgovarajućim obrazovanjem iz člana 140. stav 3. ovog 
zakona ili sa odgovarajućim srednjim obrazovanjem i položenim 
specijalističkim, odnosno majstorskim ispitom i petogodišnjim radnim 
iskustvom u struci stečenim posle specijalističkog, odnosno majstorskog 
ispita. </p>
				<p>Poslove nastavnika igračkih predmeta u baletskoj školi može da 
obavlja lice koje ima najmanje srednje baletsko obrazovanje i 10 godina 
igračke prakse, odnosno pedagoškog rada. </p>
				<p>Poslove vaspitača u predškolskoj ustanovi i nastavnika razredne 
nastave, može da obavlja lice koje je steklo odgovarajuće obrazovanje na 
jeziku na kome se ostvaruje taj rad ili je položilo ispit iz jezika sa 
metodikom, po programu odgovarajuće visokoškolske ustanove. </p>
				<p>Poslove nastavnika i stručnog saradnika, može da obavlja lice koje
 je steklo srednje, više ili visoko obrazovanje na jeziku na kome se 
ostvaruje obrazovno-vaspitni rad ili je položilo ispit iz tog jezika po 
programu odgovarajuće visokoškolske ustanove.</p>
				<p>Potvrdu o poznavanju romskog jezika izdaje visokoškolska ustanova 
ili nacionalni savet romske nacionalne manjine na osnovu položenog 
standardizovanog testa koji izrađuje Ministarstvo.</p>
				<p>Bliže uslove u pogledu stepena i vrste obrazovanja nastavnika, 
vaspitača, stručnog saradnika, saradnika u predškolskoj ustanovi koji 
ostvaruje različite programe, pedagoškog i andragoškog asistenta i 
pomoćnog nastavnika, program obuke za osposobljavanje nastavnika, stručnog
 saradnika i andragoškog asistenta za rad sa odraslima i program obuke 
za pedagoškog asistenta, propisuje ministar. </p>
				<p>Stepen i vrstu obrazovanja saradnika u predškolskoj ustanovi koji 
ne obavljaju vaspitno-obrazovni rad, sporazumno propisuju ministar i 
ministri nadležni za poslove zdravlja i socijalne politike. </p>
				<p>Stepen i vrstu obrazovanja nastavnika verske nastave u školi, na 
predlog organa nadležnog za poslove odnosa sa crkvama i verskim 
zajednicama, po pribavljenom mišljenju tradicionalnih crkava i verskih 
zajednica, propisuje ministar.</p>
				<p class="bold">Obrazovanje nastavnika, vaspitača i stručnih saradnika <br>iz psiholoških, pedagoških i metodičkih disciplina</p>
				<p class="clan">Član 142. </p>
				<p>Obavezno obrazovanje lica iz člana 140. ovog zakona je obrazovanje 
iz psiholoških, pedagoških i metodičkih disciplina stečeno na 
visokoškolskoj ustanovi u toku studija ili nakon diplomiranja, od najmanje
 30 bodova, od kojih najmanje po šest bodova iz psiholoških, pedagoških i
 metodičkih disciplina i šest bodova prakse u ustanovi, u skladu sa 
evropskim sistemom prenosa bodova. </p>
				<p>Obrazovanje iz stava 1. ovog člana, nastavnik, vaspitač i stručni 
saradnik je obavezan da stekne u roku od jedne, a najviše dve godine od 
dana prijema u radni odnos, kao uslov za polaganje ispita za licencu.</p>
				<p>Program za sticanje obrazovanja iz stava 1. ovog člana ostvaruje 
visokoškolska ustanova u okviru akreditovanog studijskog programa ili 
kao program obrazovanja tokom čitavog života, u skladu sa propisima 
kojima se uređuje visoko obrazovanje.</p>
				<p>Smatra se da nastavnik, vaspitač i stručni saradnik koji je u 
toku studija položio ispite iz pedagogije i psihologije ili je položio 
stručni ispit, odnosno ispit za licencu ima obrazovanje iz stava 1. ovog 
člana zakona.</p>
				<p>Obrazovanje iz stava 1. ovog člana zakona nije obavezno za lice sa
 srednjim obrazovanjem: medicinska sestra – vaspitač, nastavnik igračkih 
predmeta i nastavnik praktične nastave. </p>
				<p class="bold">Utvrđivanje stečenog obrazovanja nastavnika, vaspitača <br>i stručnih saradnika</p>
				<p class="clan">Član 143. </p>
				<p>Кada je obrazovanje stečeno u nekoj od republika SFRJ do 27. 
aprila 1992. godine, u Crnoj Gori do 16. juna 2006. godine ili u 
Republici Srpskoj, a vrsta obrazovanja ne odgovara vrsti obrazovanja koja 
je propisana članom 140. ovog zakona, ministar, po prethodno pribavljenom
 mišljenju odgovarajuće visokoškolske ustanove, rešenjem utvrđuje da li je 
vrsta obrazovanja odgovarajuća za obavljanje poslova nastavnika, vaspitača,
 odnosno stručnog saradnika.</p>
				<p>Кada je obrazovanje stečeno u sistemu vojnog školstva, ispunjenost 
uslova u pogledu stečenog obrazovanja za obavljanje poslova nastavnika, 
vaspitača, odnosno stručnog saradnika, po prethodno pribavljenom mišljenju 
odgovarajuće visokoškolske ustanove, utvrđuje rešenjem ministar.</p>
				<p>Кada je obrazovanje stečeno u inostranstvu, ispunjenost uslova u 
pogledu stečenog obrazovanja za obavljanje poslova nastavnika, vaspitača, 
odnosno stručnog saradnika, na osnovu akta o priznavanju strane 
visokoškolske isprave i mišljenja odgovarajuće visokoškolske ustanove, 
utvrđuje rešenjem ministar.</p>
				<p class="bold">Uslovi za rad nastavnika, vaspitača i stručnog saradnika</p>
				<p class="clan">Član 144. </p>
				<p>Poslove nastavnika, vaspitača i stručnog saradnika može da obavlja lice koje ima dozvolu za rad (u daljem tekstu: licenca). </p>
				<p>Bez licence poslove nastavnika, vaspitača i stručnog saradnika može da obavlja:</p>
				<p>1) pripravnik;</p>
				<p>2) lice koje ispunjava uslove za nastavnika, vaspitača i stručnog 
saradnika, sa radnim stažom stečenim van ustanove, pod uslovima i na 
način utvrđenim za pripravnike;</p>
				<p>3) lice koje je zasnovalo radni odnos na određeno vreme radi zamene odsutnog zaposlenog;</p>
				<p>4) saradnik u predškolskoj ustanovi;</p>
				<p>5) pedagoški i andragoški asistent i pomoćni nastavnik. </p>
				<p>Lice iz stava 2. tač. 1)–3) ovog člana može da obavlja poslove 
nastavnika, vaspitača i stručnog saradnika bez licence, najduže dve 
godine od dana zasnivanja radnog odnosa u ustanovi. </p>
				<p>Saradnik u predškolskoj ustanovi može da obavlja 
vaspitno-obrazovni rad bez licence ako ima obrazovanje iz člana 142. ovog
 zakona. </p>
				<p class="bold">Pripravnik</p>
				<p class="clan">Član 145. </p>
				<p>Pripravnik, u smislu ovog zakona, jeste lice koje prvi put u 
svojstvu nastavnika, vaspitača, stručnog saradnika, odnosno sekretara 
zasniva radni odnos u ustanovi, sa punim ili nepunim radnim vremenom i 
osposobljava se za samostalan rad, savladavanjem programa za uvođenje u 
posao i polaganjem ispita za licencu, odnosno stručnog ispita za 
sekretara ustanove. </p>
				<p>Pripravnički staž traje najduže dve godine.</p>
				<p>Za vreme trajanja pripravničkog staža, radi savladavanja programa 
za uvođenje u posao nastavnika, vaspitača i stručnog saradnika, ustanova 
pripravniku određuje mentora.</p>
				<p>Prva tri meseca pripravničkog staža nastavnik, odnosno vaspitač –
 pripravnik radi pod neposrednim nadzorom nastavnika ili vaspitača koji 
ima licencu i koje mu određuje mentor.</p>
				<p>Prva tri meseca pripravničkog staža stručni saradnik radi pod 
neposrednim nadzorom odgovarajućeg stručnog saradnika koji ima licencu i
 koga mu određuje mentor.</p>
				<p>Izuzetno, ako ustanova nema mentora, odnosno odgovarajućeg 
nastavnika, vaspitača i stručnog saradnika sa licencom, angažovaće 
nastavnika, vaspitača i stručnog saradnika sa licencom iz druge 
ustanove.</p>
				<p>Stručni saradnik – pripravnik koji ima obrazovanje iz člana 140. 
ovog zakona i koji je tokom studija ostvario najmanje 10 bodova, u skladu
 sa Evropskim sistemom prenosa bodova na osnovu prakse u ustanovi, svoj 
rad može da obavlja bez neposrednog nadzora stručnog saradnika sa 
licencom iz stava 5. ovog člana. </p>
				<p>Pripravnik koji savlada program uvođenja u posao nastavnika, 
vaspitača i stručnog saradnika ima pravo na polaganje ispita za licencu 
posle navršenih godinu dana rada.</p>
				<p>Pripravniku prestaje pripravnički staž kada položi ispit za licencu.</p>
				<p>Ukoliko nadležni organ ne organizuje polaganje ispita za licencu 
pripravniku koji je u zakonom propisanom roku prijavljen za polaganje 
ispita za licencu, pripravniku se rok za polaganje ispita za licencu 
produžava do organizovanja ispita.</p>
				<p>Troškove polaganje ispita iz stava 8. ovog člana, snosi ustanova.</p>
				<p>Program obuke za mentora, program uvođenja u posao nastavnika, 
vaspitača i stručnog saradnika, koji uključuje i program osposobljavanja za
 rad sa decom i učenicima sa smetnjama u razvoju i invaliditetom, način i
 postupak provere savladanosti tog programa, program ispita za sticanje i
 ponovno sticanje licence, način polaganja i jezik na kome se polaže 
ispit, sastav i način rada komisije Ministarstva, odnosno nadležnog 
organa autonomne pokrajine pred kojom se polaže ispit za licencu, 
propisuje ministar.</p>
				<p class="bold">Pripravnik – stažista</p>
				<p class="clan">Član 146.</p>
				<p>Poslove nastavnika, vaspitača i stručnog saradnika može da obavlja i pripravnik – stažista.</p>
				<p>Pripravnik – stažista obavlja pripravnički staž, savladava program
 za uvođenje u posao i polaganje ispita za licencu pod neposrednim 
nadzorom nastavnika, vaspitača i stručnog saradnika koji ima licencu.</p>
				<p>Ustanova i pripravnik – stažista zaključuju ugovor o stručnom usavršavanju u trajanju od najmanje godinu, a najduže dve godine.</p>
				<p>Ugovorom iz stava 3. ovog člana ne zasniva se radni odnos.</p>
				<p>Pripravnik – stažista ima pravo da učestvuje u radu stručnih 
organa bez prava odlučivanja i nema pravo da ocenjuje učenike u školi.</p>
				<p>Na ostvarivanje prava iz stava 2. ovog člana shodno se primenjuju odredbe ovog zakona koje se odnose na pripravnika.</p>
				<p class="bold">Licenca nastavnika, vaspitača i stručnih saradnika</p>
				<p class="clan">Član 147. </p>
				<p>Licenca je javna isprava.</p>
				<p>Ministarstvo izdaje licencu.</p>
				<p>Ustanova je dužna da blagovremeno dostavi Ministarstvu sve 
podatke u vezi sa licencom nastavnika, vaspitača i stručnog saradnika.</p>
				<p>Sadržaj i obrazac licence propisuje ministar.</p>
				<p class="bold">Izdavanje licence nastavniku, vaspitaču i stručnom <br>saradniku</p>
				<p class="clan">Član 148. </p>
				<p>Licenca se izdaje nastavniku, vaspitaču i stručnom saradniku koji ima položen ispit za licencu.</p>
				<p class="bold">Suspenzija licence nastavniku, vaspitaču i stručnom <br>saradniku</p>
				<p class="clan">Član 149. </p>
				<p>U toku važenja licenca može da bude suspendovana.</p>
				<p>Licenca se suspenduje nastavniku, vaspitaču i stručnom saradniku koji:</p>
				<p>1) prema izveštaju prosvetnog savetnika ne ostvaruje 
obrazovno-vaspitni rad na način i po postupku kojim se omogućava 
postizanje propisanih principa, ciljeva i standarda postignuća, programa 
obrazovanja i vaspitanja i vrednovanja rezultata učenja, za koga prosvetni 
savetnik utvrdi da nije otklonio nedostatke u svom radu, ni posle datih 
stručnih primedbi, predloga i upozorenja u pisanom obliku, na osnovu čega
 je dva puta negativno ocenjen od strane različitih prosvetnih savetnika;</p>
				<p>2) se prema izveštaju prosvetnog savetnika nije stručno 
usavršavao, a prosvetni savetnik u svom izveštaju utvrdi da razlozi za 
to nisu opravdani.</p>
				<p>Ustanova ima obavezu da Ministarstvu dostavi podatke o razlozima 
za suspenziju licence nastavnika, vaspitača i stručnog saradnika odmah, a
 najkasnije u roku od tri dana od prijema izveštaja iz stava 2. ovog 
člana.</p>
				<p>Nastavnik, vaspitač i stručni saradnik ima pravo da izjavi 
primedbu ministru na izveštaj prosvetnog savetnika iz stava 2. ovog 
člana, u roku od osam dana od dana prijema izveštaja.</p>
				<p>Ministar rešenjem odlučuje o suspenziji licence u roku od osam dana od isteka roka za podnošenje primedbe.</p>
				<p>Rešenje ministra o suspenziji licence konačno je u upravnom postupku.</p>
				<p>Suspenzija licence traje najduže šest meseci. </p>
				<p>Nastavniku, vaspitaču i stručnom saradniku kome je suspendovana 
licenca iz razloga navedenih u stavu 2. tačka 1) ovog člana, ukida se 
suspenzija, ukoliko najkasnije u roku od šest meseci od dostavljanja 
rešenja ministra ponovo položi ispit za licencu, a ako ga ne položi, 
prestaje mu radni odnos.</p>
				<p>Dok traje suspenzija licence nastavnik i vaspitač prisustvuje 
nastavi, odnosno aktivnostima drugih nastavnika i vaspitača koje mu 
određuje direktor, a stručni saradnik radu stručnog saradnika u drugoj 
ustanovi koju odredi direktor.</p>
				<p>Nastavniku, vaspitaču i stručnom saradniku kome je suspendovana 
licenca, na osnovu stava 2. tačka 2) ovog člana, ukida se suspenzija ako
 u roku od šest meseci od suspenzije dostavi dokaze o odgovarajućem 
stručnom usavršavanju.</p>
				<p>Nastavnik, vaspitač i stručni saradnik za vreme trajanja 
suspenzije licence ostvaruje pravo na naknadu plate u visini od 65% 
plate koju je primio za mesec koji prethodi mesecu u kome mu je 
suspendovana licenca.</p>
				<p class="bold">Oduzimanje licence nastavniku, vaspitaču i stručnom <br>saradniku</p>
				<p class="clan">Član 150. </p>
				<p>Licenca se oduzima nastavniku, vaspitaču i stručnom saradniku:</p>
				<p>1) koji je pravnosnažnom presudom osuđen za krivično delo: nasilja
 u porodici, oduzimanje maloletnog lica, zapuštanje i zlostavljanje 
maloletnog lica ili rodoskvrnuće, primanje ili davanje mita, protiv polne 
slobode, pravnog saobraćaja i čovečnosti i drugih dobara zaštićenih 
međunarodnim pravom, bez obzira na izrečenu krivičnu sankciju;</p>
				<p>2) na osnovu pravnosnažne sudske odluke kojom je utvrđena 
zakonitost rešenja o prestanku radnog odnosa zbog povrede zabrane iz čl. 
110, 111. i 113. ovog zakona, odnosno po isteku roka za sudsku zaštitu;</p>
				<p>3) na osnovu pravnosnažne sudske odluke kojom je utvrđena 
zakonitost rešenja o prestanku radnog odnosa zbog povrede zabrane iz 
člana 112. ovog zakona učinjene drugi put, odnosno po isteku roka za 
sudsku zaštitu;</p>
				<p>4) na osnovu pravnosnažne sudske odluke kojom je utvrđena 
zakonitost rešenja o prestanku radnog odnosa zbog povrede radne obaveze 
iz člana 164. tač. 1)–6) ovog zakona, odnosno po isteku roka za sudsku 
zaštitu;</p>
				<p>5) ako odbije vršenje spoljašnjeg vrednovanja rada ili stručno-pedagoškog nadzora; </p>
				<p>6) kome je suspendovana licenca u skladu sa članom 149. ovog zakona, a stekli su se uslovi za novu suspenziju.</p>
				<p>Licenca se oduzima na period od pet godina.</p>
				<p>Lice kome je oduzeta licenca nema pravo na rad u oblasti obrazovanja i vaspitanja.</p>
				<p>Izuzetno, od stava 2. ovog člana, lice kome je oduzeta licenca iz
 razloga propisanih u stavu 1. tačka 1) ovog člana nema pravo na njeno 
ponovno izdavanje niti na rad u ustanovi.</p>
				<p>Rešenje ministra o oduzimanju licence konačno je u upravnom postupku.</p>
				<p>Oduzeta licenca vraća se Ministarstvu preko ustanove u kojoj je lice zaposleno.</p>
				<p>Lice kome je oduzeta licenca na period od pet godina, po isteku 
tog roka može da podnese Ministarstvu zahtev za ponovno polaganje ispita 
za licencu.</p>
				<p>Lice kome je oduzeta licenca na period od pet godina stiče pravo 
da Ministarstvu podnese zahtev za ponovno izdavanje licence, uz 
dostavljanje dokaza o položenom ispitu iz stava 7. ovog člana.</p>
				<p class="bold">Stručno usavršavanje i profesionalni razvoj nastavnika, vaspitača i stručnog saradnika</p>
				<p class="clan">Član 151. </p>
				<p>Nastavnik, vaspitač i stručni saradnik, sa licencom i bez 
licence, dužan je da se stalno stručno usavršava radi uspešnijeg 
ostvarivanja i unapređivanja obrazovno-vaspitnog rada i sticanja, odnosno 
unapređivanja kompetencija potrebnih za rad, u skladu sa opštim 
principima i za postizanje ciljeva obrazovanja i vaspitanja i standarda 
postignuća.</p>
				<p>U toku stručnog usavršavanja nastavnik, vaspitač i stručni 
saradnik može profesionalno da napreduje sticanjem zvanja: pedagoški 
savetnik, samostalni pedagoški savetnik, viši pedagoški savetnik i 
visoki pedagoški savetnik.</p>
				<p>Nastavnik, vaspitač i stručni saradnik ostvaruje pravo na uvećanu platu za stečeno zvanje.</p>
				<p>Nastavnik, vaspitač i stručni saradnik ima pravo na odsustvo iz 
ustanove u trajanju od tri radna dana godišnje radi pohađanja odobrenog 
oblika, načina i sadržaja stručnog usavršavanja. Raspored odsustva 
nastavnika, vaspitača i stručnog saradnika radi stručnog usavršavanja 
planira pedagoški kolegijum.</p>
				<p>Plan stručnog usavršavanja u skladu sa prioritetima ustanove radi 
ostvarivanja ciljeva obrazovanja i vaspitanja i standarda postignuća i 
prioritetima Ministarstva, donosi organ upravljanja ustanove.</p>
				<p>Podatke o profesionalnom razvoju nastavnik, vaspitač i stručni 
saradnik čuva u mapi profesionalnog razvoja (u daljem tekstu: portfolio).</p>
				<p>Prioritetne oblasti za period od tri godine, oblike stručnog 
usavršavanja, programe i način organizovanja stalnog stručnog usavršavanja,
 uslove, organ koji odlučuje o sticanju zvanja i postupak napredovanja, 
sticanje zvanja u toku stručnog usavršavanja nastavnika, vaspitača i 
stručnih saradnika, obrazac uverenja o savladanom programu, sadržaj 
portfolija i druga pitanja od značaja za stručno usavršavanje, propisuje 
ministar.</p>
				<p class="bold">Zasnivanje radnog odnosa u ustanovi</p>
				<p class="clan">Član 152. </p>
				<p>Prijem u radni odnos u ustanovi čiji je osnivač Republika Srbija,
 autonomna pokrajina ili jedinica lokalne samouprave vrši se na osnovu 
preuzimanja zaposlenog sa liste zaposlenih za čijim radom je u potpunosti
 ili delimično prestala potreba i zaposlenih koji su zasnovali radni 
odnos sa nepunim radnim vremenom (u daljem tekstu: preuzimanje sa liste), 
kao i na osnovu preuzimanja ili konkursa ako se nije moglo izvršiti 
preuzimanje sa liste.</p>
				<p>Zaposleni koji je u radnom odnosu na neodređeno vreme sa punim 
radnim vremenom može biti preuzet iako nije stavljen na listu iz stava 1.
 ovog člana, ukoliko na toj listi nema lica sa odgovarajućim 
obrazovanjem, uz saglasnost zaposlenog i direktora ustanove i radne 
podgrupe iz člana 153. stav 7. ovog zakona.</p>
				<p>Ustanove mogu vršiti i uzajamno preuzimanje zaposlenih na 
neodređeno vreme, na odgovarajuće poslove, na osnovu potpisanog 
sporazuma o uzajamnom preuzimanju uz prethodnu saglasnost zaposlenih, ako
 je razlika u procentu njihovog radnog angažovanja do 20%.</p>
				<p>Ukoliko nisu ispunjeni uslovi iz st. 1–3. ovog člana, radni odnos u
 ustanovi može se zasnovati na osnovu konkursa na neodređeno vreme i 
određeno vreme, u skladu sa zakonom ili preuzimanjem iz druge javne 
službe, na način propisan zakonom kojim se uređuju radni odnosi u javnim
 službama.</p>
				<p class="bold">Preuzimanje zaposlenog sa liste</p>
				<p class="clan">Član 153. </p>
				<p>Zaposleni koji je u ustanovi u radnom odnosu na neodređeno vreme,
 a za čijim radom je u potpunosti prestala potreba, smatra se 
neraspoređenim i ostvaruje pravo na preuzimanje sa liste. </p>
				<p>Zaposleni iz stava 1. ovog člana ostvaruje pravo na naknadu plate
 u visini od 65% plate koju je primio za mesec koji prethodi mesecu u 
kome je ostao neraspoređen do preuzimanja sa liste, a najkasnije do 15. 
septembra naredne školske godine.</p>
				<p>Zaposlenom iz stava 1. ovog člana koji nije preuzet sa liste u 
roku iz stava 2. ovog člana, prestaje radni odnos i ostvaruje pravo na 
otpremninu, u skladu sa zakonom.</p>
				<p>Zaposlenom iz stava 1. ovog člana, koji bez opravdanih razloga 
odbije preuzimanje sa liste, prestaje radni odnos bez prava na 
otpremninu. </p>
				<p>Zaposleni za čijim radom je delimično prestala potreba i 
zaposleni koji je zasnovao radni odnos sa nepunim radnim vremenom, 
stavljanjem na listu zaposlenih sa koje se vrši preuzimanje, ostvaruje 
pravo na preuzimanje sa liste i ne ostvaruje druga prava koja ima 
zaposleni za čijim radom je u potpunosti prestala potreba.</p>
				<p>Posebna radna grupa, koju obrazuje ministar, prati i kontroliše 
preuzimanje sa liste i daje mišljenje o opravdanosti razloga odbijanja 
preuzimanja sa liste iz stava 4. ovog člana.</p>
				<p>Pri svakoj školskoj upravi ministar obrazuje radnu podgrupu koja 
utvrđuje postojanje uslova i daje saglasnost za raspisivanje konkursa. </p>
				<p>Ustanova je u obavezi da Ministarstvu dostavi podatke o potrebi 
za angažovanjem zaposlenih, odluku o raspisivanju konkursa, kao i odluku o
 preuzimanju zaposlenih sa liste radi objavljivanja na zvaničnoj internet 
stranici Ministarstva.</p>
				<p>Bliže uslove za rad radne grupe i podgrupe iz st. 6. i 7. ovog člana propisuje ministar.</p>
				<p class="bold">Radni odnos na neodređeno vreme</p>
				<p class="clan">Član 154. </p>
				<p>Prijem u radni odnos na neodređeno vreme vrši se na osnovu konkursa koji raspisuje direktor.</p>
				<p>Direktor donosi odluku o raspisivanju konkursa. Кandidati 
popunjavaju prijavni formular na zvaničnoj internet stranici 
Ministarstva, a potrebnu dokumentaciju, zajedno sa odštampanim prijavnim
 formularom dostavljaju ustanovi.</p>
				<p>Кonkurs sprovodi konkursna komisija koju imenuje direktor. 
Obavezni član komisije je sekretar ustanove. Кomisija ima najmanje tri 
člana.</p>
				<p>Кomisija utvrđuje ispunjenost uslova kandidata za prijem u radni 
odnos iz člana 139. ovog zakona, u roku od osam dana od dana isteka roka
 za prijem prijava.</p>
				<p>Кandidati iz stava 4. ovog člana, koji su izabrani u uži izbor, u
 roku od osam dana upućuju se na psihološku procenu sposobnosti za rad 
sa decom i učenicima koju vrši nadležna služba za poslove zapošljavanja 
primenom standardizovanih postupaka.</p>
				<p>Кonkursna komisija sačinjava listu kandidata koji ispunjavaju 
uslove za prijem u radni odnos u roku od osam dana od dana prijema 
rezultata psihološke procene sposobnosti za rad sa decom i učenicima. </p>
				<p>Кonkursna komisija obavlja razgovor sa kandidatima sa liste iz 
stava 6. ovog člana i donosi rešenje o izboru kandidata u roku od osam 
dana od dana obavljenog razgovora sa kandidatima. </p>
				<p>Кandidat nezadovoljan rešenjem o izabranom kandidatu može da 
podnese žalbu direktoru, u roku od osam dana od dana dostavljanja rešenja 
iz stava 7. ovog člana. </p>
				<p>Direktor o žalbi odlučuje u roku od osam dana od dana podnošenja.</p>
				<p>Кandidat koji je učestvovao u izbornom postupku ima pravo da, pod
 nadzorom ovlašćenog lica u javnoj službi, pregleda svu konkursnu 
dokumentaciju, u skladu sa zakonom.</p>
				<p>Ako po konkursu nije izabran nijedan kandidat, raspisuje se novi konkurs u roku od osam dana.</p>
				<p>Rešenje iz stava 7. ovog člana oglašava se na zvaničnoj internet stranici Ministarstva, kada postane konačno.</p>
				<p class="bold">Radni odnos na određeno vreme </p>
				<p class="clan">Član 155. </p>
				<p>Radni odnos na određeno vreme u ustanovi zasniva se na osnovu 
konkursa, sprovedenog na način propisan za zasnivanje radnog odnosa na 
neodređeno vreme.</p>
				<p>Ustanova može da primi u radni odnos na određeno vreme lice:</p>
				<p>1) radi zamene odsutnog zaposlenog preko 60 dana;</p>
				<p>2) radi obavljanja poslova pedagoškog asistenta, odnosno andragoškog asistenta.</p>
				<p>Izuzetno, ustanova bez konkursa može da primi u radni odnos na određeno vreme lice: </p>
				<p>1) radi zamene odsutnog zaposlenog do 60 dana;</p>
				<p>2) do izbora kandidata – kada se na konkurs za prijem u radni 
odnos na neodređeno vreme ne prijavi nijedan kandidat ili nijedan od 
prijavljenih kandidata ne ispunjava uslove, a najkasnije do 31. avgusta 
tekuće školske godine;</p>
				<p>3) do preuzimanja zaposlenog, odnosno do konačnosti odluke o 
izboru kandidata po konkursu za prijem u radni odnos na neodređeno 
vreme, a najkasnije do 31. avgusta tekuće školske godine;</p>
				<p>4) radi izvođenja verske nastave.</p>
				<p>Listu nastavnika verske nastave, na predlog tradicionalnih crkava i verskih zajednica, utvrđuje ministar. </p>
				<p>Nastavnika verske nastave upućuje u školu tradicionalna crkva ili verska zajednica sa utvrđene liste za svaku školsku godinu. </p>
				<p>Za izvođenje verske nastave nastavnik sa školom u koju je upućen zaključuje ugovor o radu na 12 meseci za svaku školsku godinu.</p>
				<p>U postupku izbora pedagoškog asistenta, odnosno andragoškog 
asistenta pribavlja se mišljenje nadležnog organa jedinice lokalne 
samouprave. </p>
				<p>Za obavljanje poslova pedagoškog asistenta, odnosno andragoškog 
asistenta ustanova sa licem zaključuje ugovor o radu na 12 meseci za 
svaku školsku godinu.</p>
				<p>U ustanovi od posebnog interesa za Republiku Srbiju može da se 
angažuje nastavnik ili asistent odgovarajuće visokoškolske ustanove ili 
zaposleni u naučnom institutu s odgovarajućim zvanjem, na određeno vreme 
za svaku školsku godinu, za najviše 30% od punog radnog vremena, uz 
saglasnost ministra.</p>
				<p>Radni odnos na određeno vreme ne može da preraste u radni odnos na neodređeno vreme. </p>
				<p class="bold">Probni rad</p>
				<p class="clan">Član 156.</p>
				<p>Ustanova opštim aktom može da propiše obavezu ugovaranja probnog 
rada sa nastavnikom, vaspitačem i stručnim saradnikom koji ima licencu i
 koji se prima u radni odnos na neodređeno vreme. </p>
				<p>Izuzetno od stava 1. ovog člana probni rad može da se ugovori i u slučaju prijema u radni odnos na određeno vreme. </p>
				<p>Probni rad obavlja se u skladu sa zakonom kojim se uređuje rad.</p>
				<p class="bold">Rad nastavnika u inostranstvu </p>
				<p class="clan">Član 157. </p>
				<p>Obrazovno-vaspitni rad na srpskom jeziku u inostranstvu izvodi nastavnik koji ispunjava sledeće uslove:</p>
				<p>1) da je u radnom odnosu na neodređeno vreme u školi u Republici Srbiji;</p>
				<p>2) poseduje licencu;</p>
				<p>3) ima najmanje pet godina radnog iskustva u oblasti osnovnog obrazovanja i vaspitanja.</p>
				<p>Rešenje o upućivanju nastavnika na rad u inostranstvo donosi ministar, na osnovu konkursa. </p>
				<p>Nastavnik se upućuje na rad u inostranstvo na vreme od godinu 
dana, uz mogućnost produženja, a najduže na period od četiri godine.</p>
				<p>Nastavnik u toku profesionalne karijere može biti angažovan na 
konkursu samo jednom za ostvarivanje nastave na srpskom jeziku u 
inostranstvu. </p>
				<p>Nastavniku miruje radni odnos na poslovima sa kojih je upućen na rad u inostranstvo. </p>
				<p class="v2-clan-left-1">Izuzetno, obrazovno-vaspitni rad na 
				srpskom jeziku u inostranstvu može da izvodi i lice koje nije u 
				radnom odnosu na neodređeno vreme u školi u Republici Srbiji, a 
				koje ima prebivalište na teritoriji zemlje u kojoj se ostvaruje 
				obrazovno-vaspitni rad na srpskom jeziku u inostranstvu i koje 
				ispunjava ostale uslove za lice koje ostvaruje obrazovno-vaspitni 
				rad na srpskom jeziku u inostranstvu.</p>
				<p class="v2-clan-left-1">Lice iz stava 6. ovog člana angažuje 
				se na osnovu konkursa ili na predlog nadležnog 
				diplomatsko-konzularnog predstavništva.</p>
				<p class="hide-change">*Službeni glasnik RS, broj 10/2019</p>
				<p class="bold">Ugovor o izvođenju nastave</p>
				<p class="clan">Član 158. </p>
				<p>Direktor škole može da zaključi ugovor o izvođenju nastave ili za 
polaganje ispita, za najviše 30% od punog radnog vremena sa licem 
zaposlenim u drugoj ustanovi ili kod drugog poslodavca, u slučajevima i 
pod uslovima propisanim za lica iz člana 155. stav 3. ovog zakona. </p>
				<p>Direktor škole pre zaključenja ugovora o izvođenju nastave pribavlja saglasnost druge ustanove. </p>
				<p>Lice angažovano po osnovu ugovora iz stava 1. ovog člana ne zasniva radni odnos u školi.</p>
				<p>Pravo na naknadu za obavljeni rad stiče na osnovu izveštaja o obavljenom radu. </p>
				<p>Lice iz stava 1. ovog člana učestvuje u radu stručnih organa 
škole bez prava odlučivanja, osim u radu odeljenjskog veća, u skladu sa 
zakonom. </p>
				<p class="bold">Radno vreme zaposlenog u ustanovi</p>
				<p class="clan">Član 159. </p>
				<p>Puno radno vreme zaposlenog u ustanovi iznosi 40 sati nedeljno.</p>
				<p>Nepuno radno vreme zaposlenog u ustanovi, u smislu ovog zakona, jeste radno vreme kraće od punog radnog vremena.</p>
				<p>Nastavniku, vaspitaču i stručnom saradniku svake školske godine 
direktor rešenjem utvrđuje status u pogledu rada sa punim ili nepunim 
radnim vremenom, na osnovu programa obrazovanja i vaspitanja, godišnjeg 
plana rada i podele časova za izvođenje obaveznih predmeta i izbornih 
programa i aktivnosti, u skladu sa planom i programom nastave i učenja.</p>
				<p class="bold">Norma neposrednog rada nastavnika, vaspitača i stručnog saradnika</p>
				<p class="clan">Član 160.</p>
				<p>U okviru punog radnog vremena u toku radne nedelje, norma neposrednog rada nastavnika je:</p>
				<p>1) 24 školska časa (u daljem tekstu: čas) neposrednog rada sa 
učenicima, od čega 20 časova nastave obaveznih predmeta, izbornih 
programa i aktivnosti, s tim da se neposredni rad do 24 časa dopunjuje 
drugim aktivnostima (dopunski, dodatni, individualni, pripremni rad i 
drugi oblici rada) u skladu sa nastavnim planom; </p>
				<p>2) 26 časova nastave sa učenicima za nastavnike praktične nastave;</p>
				<p>3) 20 časova radnog vremena za nastavnika u školi za obrazovanje 
učenika sa smetnjama u razvoju koji izvodi nastavu i individualne oblike 
neposrednog rada sa učenicima;</p>
				<p>4) 20 časova radnog vremena za nastavnika razredne nastave u 
školi za obrazovanje odraslih koji izvodi nastavu i individualne oblike 
neposrednog rada sa učenicima/polaznicima.</p>
				<p>U okviru punog radnog vremena u toku radne nedelje, norma neposrednog rada vaspitača je:</p>
				<p>1) 30 sati neposrednog vaspitno-obrazovnog rada sa decom u predškolskoj ustanovi;</p>
				<p>2) 20 sati neposrednog vaspitno-obrazovnog rada sa decom u 
pripremnom predškolskom programu, u poludnevnom trajanju u predškolskoj 
ustanovi, odnosno osnovnoj školi;</p>
				<p>3) 20 sati neposrednog vaspitno-obrazovnog rada sa decom na 
ostvarivanju različitih programa i oblika, u poludnevnom trajanju u 
predškolskoj ustanovi.</p>
				<p>Vaspitač u školi sa domom u okviru punog radnog vremena u toku 
radne nedelje ostvaruje 30 sati neposrednog vaspitnog rada sa učenicima.</p>
				<p>Stručni saradnik u ustanovi u okviru punog radnog vremena u toku 
radne nedelje ostvaruje 30 sati svih oblika neposrednog rada sa decom, 
učenicima, nastavnicima, vaspitačima, pedagoškim asistentima, 
roditeljima, odnosno drugim zakonskim zastupnicima dece i učenika i 
drugim saradnicima.</p>
				<p>Strukturu i raspored obaveza nastavnika, vaspitača i stručnog 
saradnika u okviru radne nedelje utvrđuje ustanova godišnjim planom rada.</p>
				<p>Struktura i raspored obaveza nastavnika u pogledu svih oblika 
neposrednog rada sa učenicima može da se utvrdi tako da budu različiti u
 okviru radnih nedelja.</p>
				<p>Normu svih oblika neposrednog rada sa decom i učenicima i drugih 
oblika rada nastavnika, vaspitača i stručnog saradnika u okviru nedeljnog
 punog radnog vremena i na godišnjem nivou, kao i broj sati 
obrazovno-vaspitnog rada koji se dodatno može rasporediti na druge 
izvršioce, propisuje ministar.</p>
				<p>Ako škola ne može da obezbedi stručno lice za najviše šest časova
 nastave nedeljno iz određenog predmeta, može da rasporedi ove časove 
nastavnicima tog predmeta najduže do kraja školske godine i ovaj rad se 
smatra radom preko pune norme časova.</p>
				<p>Nastavniku koji nema punu normu časova, raspoređivanje časova iz stava 8. ovog člana, smatra se dopunom norme. </p>
				<p class="bold">Odmori i odsustva</p>
				<p class="clan">Član 161. </p>
				<p>Zaposleni u ustanovi ima pravo na odmore i odsustva u skladu sa 
zakonom kojim se uređuje rad, opštim aktom, odnosno ugovorom o radu.</p>
				<p>Zaposleni u školi, po pravilu, koristi godišnji odmor za vreme školskog raspusta.</p>
				<p class="bold">Odgovornost zaposlenog</p>
				<p class="clan">Član 162. </p>
				<p>Zaposleni odgovara za:</p>
				<p>1) lakšu povredu radne obaveze, utvrđenu opštim aktom ustanove i zakonom;</p>
				<p>2) težu povredu radne obaveze propisanu ovim zakonom;</p>
				<p>3) povredu zabrane iz čl. 110–113. ovog zakona;</p>
				<p>4) materijalnu štetu koju nanese ustanovi, namerno ili krajnjom nepažnjom, u skladu sa zakonom.</p>
				<p class="bold">Udaljenje sa rada</p>
				<p class="clan">Član 163. </p>
				<p>Zaposleni se privremeno udaljuje sa rada zbog učinjene teže povrede
 radne obaveze iz člana 164. tač. 1)–4), 6), 9) i 17) i povrede zabrane 
iz čl. 110–113. ovog zakona do okončanja disciplinskog postupka, u skladu
 sa ovim i zakonom kojim se uređuje rad. </p>
				<p class="bold">Teže povrede radne obaveze</p>
				<p class="clan">Član 164. </p>
				<p>Teže povrede radne obaveze zaposlenog u ustanovi su:</p>
				<p>1) izvršenje krivičnog dela na radu ili u vezi sa radom;</p>
				<p>2) podstrekavanje na upotrebu alkoholnih pića kod dece i učenika, ili omogućavanje, davanje ili neprijavljivanje nabavke i upotrebe;</p>
				<p>3) podstrekavanje na upotrebu narkotičkog sredstva ili 
psihoaktivne supstance kod učenika ili njeno omogućavanje, ili 
neprijavljivanje nabavke i upotrebe;</p>
				<p>4) nošenje oružja u ustanovi;</p>
				<p>5) naplaćivanje pripreme učenika škole u kojoj je nastavnik u radnom odnosu, a radi ocenjivanja, odnosno polaganja ispita;</p>
				<p>6) dolazak na rad u pripitom ili pijanom stanju, upotreba alkohola ili drugih opojnih sredstava;</p>
				<p>7) neopravdano odsustvo sa rada najmanje tri uzastopna radna dana;</p>
				<p>8) neovlašćena promena podataka u evidenciji, odnosno javnoj ispravi;</p>
				<p>9) nesprovođenje mera bezbednosti dece, učenika i zaposlenih;</p>
				<p>10) uništenje, oštećenje, skrivanje ili iznošenje evidencije, odnosno obrasca javne isprave ili javne isprave;</p>
				<p>11) odbijanje davanja na uvid rezultata pismene provere znanja učenicima, roditeljima, odnosno drugim zakonskim zastupnicima;</p>
				<p>12) odbijanje prijema i davanja na uvid evidencije licu koje vrši 
nadzor nad radom ustanove, roditelju, odnosno drugom zakonskom 
zastupniku;</p>
				<p>13) neovlašćeno prisvajanje, korišćenje i prikazivanje tuđih podataka;</p>
				<p>14) nezakonit rad ili propuštanje radnji čime se sprečava ili onemogućava ostvarivanje prava deteta, učenika ili drugog zaposlenog;</p>
				<p>15) neizvršavanje ili nesavesno, neblagovremeno ili nemarno izvršavanje poslova ili naloga direktora u toku rada;</p>
				<p>16) zloupotreba prava iz radnog odnosa;</p>
				<p>17) nezakonito raspolaganje sredstvima, školskim prostorom, opremom i imovinom ustanove;</p>
				<p>18) druge povrede radne obaveze u skladu sa zakonom. </p>
				<p class="bold">Disciplinski postupak</p>
				<p class="clan">Član 165. </p>
				<p>Disciplinski postupak se pokreće i vodi za učinjenu težu povredu 
radne obaveze iz člana 164. i povredu zabrane iz čl. 110–113. ovog 
zakona.</p>
				<p>Direktor ustanove pokreće i vodi disciplinski postupak, donosi rešenje i izriče meru u disciplinskom postupku protiv zaposlenog.</p>
				<p>Disciplinski postupak pokreće se pismenim zaključkom, a koji 
sadrži podatke o zaposlenom, opis povrede zabrane, odnosno radne 
obaveze, vreme, mesto i način izvršenja i dokaze koji ukazuju na izvršenje
 povrede.</p>
				<p>Zaposleni je dužan da se pismeno izjasni na navode iz zaključka iz
 stava 3. ovog člana u roku od osam dana od dana prijema zaključka.</p>
				<p>Zaposleni mora biti saslušan, sa pravom da usmeno izloži svoju 
odbranu, sam ili preko zastupnika, a može za raspravu dostaviti i 
pismenu odbranu.</p>
				<p>Izuzetno, rasprava se može održati i bez prisustva zaposlenog, pod uslovom da je zaposleni na raspravu uredno pozvan.</p>
				<p>Disciplinski postupak je javan, osim u slučajevima propisanim zakonom.</p>
				<p>Po sprovedenom postupku donosi se rešenje kojim se zaposlenom 
izriče disciplinska mera, kojim se oslobađa od odgovornosti ili kojim se
 postupak obustavlja.</p>
				<p>Pokretanje disciplinskog postupka zastareva u roku od tri meseca 
od dana saznanja za povredu radne obaveze i učinioca, odnosno u roku od 
šest meseci od dana kada je povreda učinjena, osim ako je učinjena povreda
 zabrane iz čl. 110–113. ovog zakona, u kom slučaju pokretanje 
disciplinskog postupka zastareva u roku od dve godine od dana kada je 
učinjena povreda zabrane. </p>
				<p>Vođenje disciplinskog postupka zastareva u roku od šest meseci od dana pokretanja disciplinskog postupka.</p>
				<p>Zastarelost ne teče ako disciplinski postupak ne može da se 
pokrene ili vodi zbog odsustva zaposlenog ili drugih razloga u skladu sa
 zakonom.</p>
				<p>Lakše povrede radne obaveze, kao i način i postupak izricanja 
disciplinskih mera za lakše povrede radne obaveze, propisane ovim 
zakonom, ustanova utvrđuje opštim aktom.</p>
				<p class="bold">Disciplinske mere</p>
				<p class="clan">Član 166. </p>
				<p>Mere za težu povredu radne obaveze iz člana 164. i povredu 
zabrane iz čl. 110–113. ovog zakona su novčana kazna, udaljenje sa rada i 
prestanak radnog odnosa.</p>
				<p>Mere za lakšu povredu radne obaveze su pisana opomena i novčana 
kazna u visini do 20% od plate isplaćene za mesec u kome je odluka 
doneta u trajanju do tri meseca.</p>
				<p>Novčana kazna za težu povredu radne obaveze izriče se u visini od
 20%–35% od plate isplaćene za mesec u kome je odluka doneta, u trajanju 
do šest meseci.</p>
				<p>Zaposlenom koji izvrši povredu zabrane propisane članom 112. ovog
 zakona jedanput, izriče se novčana kazna ili privremeno udaljenje sa rada
 tri meseca.</p>
				<p>Zaposlenom koji izvrši povredu zabrane propisane čl. 110, 111. i 
113. ovog zakona, odnosno koji drugi put izvrši povredu zabrane 
propisane članom 112. ovog zakona i zaposlenom koji učini povredu radne 
obaveze iz člana 164. tač. 1)–7) ovog zakona, izriče se mera prestanka 
radnog odnosa.</p>
				<p>Zaposlenom prestaje radni odnos od dana prijema konačnog rešenja direktora.</p>
				<p>Za povredu radne obaveze iz člana 164. tač. 8)–18) ovog zakona 
izriče se novčana kazna ili udaljenje sa rada u trajanju do tri meseca, a 
mera prestanka radnog odnosa ukoliko su navedene povrede učinjene svesnim
 nehatom, namerno ili u cilju pribavljanja sebi ili drugome protivpravne 
imovinske koristi.</p>
				<p class="bold">Prestanak radnog odnosa</p>
				<p class="clan">Član 167. </p>
				<p>Radni odnos zaposlenog u ustanovi prestaje sa navršenih 65 godina života i najmanje 15 godina staža osiguranja.</p>
				<p>Zaposlenom prestaje radni odnos ako se u toku radnog odnosa 
utvrdi da ne ispunjava uslove iz člana 139. stav 1. ovog zakona ili ako 
odbije da se podvrgne lekarskom pregledu u nadležnoj zdravstvenoj 
ustanovi na zahtev direktora.</p>
				<p>Zaposleni kome prestane radni odnos iz razloga utvrđenog članom 
139. stav 1. tačka 2) ovog zakona, ostvaruje pravo na otpremninu.</p>
				<p class="v2-clan-left-1">Visina otpremnine iz stava 3. ovog 
				člana utvrđuje se opštim aktom ustanove, s tim što ne može biti 
				niža od zbira trećine plate zaposlenog za svaku navršenu godinu 
				rada u radnom odnosu kod poslodavca kod koga ostvaruje pravo na 
				otpremninu.</p>
				<p class="hide-change">*Službeni glasnik RS, broj 10/2019</p>
				<p class="bold">Pravna zaštita zaposlenih</p>
				<p class="clan">Član 168. </p>
				<p>Na rešenje o ostvarivanju prava, obaveza i odgovornosti zaposleni 
ima pravo na žalbu organu upravljanja, u roku od 15 dana od dana 
dostavljanja rešenja direktora.</p>
				<p>Organ upravljanja dužan je da odluči po žalbi u roku od 15 dana od dana dostavljanja žalbe.</p>
				<p>Organ upravljanja rešenjem će odbaciti žalbu, ukoliko je neblagovremena, nedopuštena ili izjavljena od strane neovlašćenog lica.</p>
				<p>Organ upravljanja će rešenjem odbiti žalbu kada utvrdi da je 
postupak donošenja rešenja pravilno sproveden i da je rešenje na zakonu 
zasnovano, a žalba neosnovana.</p>
				<p>Ako organ upravljanja utvrdi da su u prvostepenom postupku odlučne 
činjenice nepotpuno ili pogrešno utvrđene, da se u postupku nije vodilo 
računa o pravilima postupka ili da je izreka pobijanog rešenja nejasna 
ili je u protivrečnosti sa obrazloženjem, rešenjem će poništiti 
prvostepeno rešenje i vratiti predmet direktoru na ponovni postupak.</p>
				<p>Protiv novog rešenja direktora zaposleni ima pravo na žalbu.</p>
				<p>Ako organ upravljanja ne odluči po žalbi ili ako zaposleni nije 
zadovoljan drugostepenom odlukom, može se obratiti nadležnom sudu u roku 
od 30 dana od dana isteka roka za donošenje rešenja, odnosno od dana 
dostavljanja rešenja.</p>
				<p>U radnom sporu zaposleni koji pobija konačno rešenje, tužbom mora obuhvatiti i prvostepeno i drugostepeno rešenje.</p>
				<p class="bold">VIII. NADZOR</p>
				<p class="bold">Inspekcijski nadzor</p>
				<p class="clan">Član 169.</p>
				<p>Inspekcijski nadzor nad radom ustanova i zavoda, sprovođenju ovog i
 posebnog zakona i propisa donetih na osnovu njih, vrši Ministarstvo u 
skladu sa zakonom.</p>
				<p class="bold">Stručno-pedagoški nadzor </p>
				<p class="clan">Član 170.</p>
				<p>Poslove stručno-pedagoškog nadzora vrši prosvetni savetnik.</p>
				<p>Prosvetni savetnik:</p>
				<p>1) vrednuje kvalitet rada ustanove, odnosno doma učenika na 
osnovu utvrđenih standarda, ostvarivanje razvojnog plana i programa 
obrazovanja i vaspitanja;</p>
				<p>2) pruža pomoć i podršku samovrednovanju ustanove;</p>
				<p>3) prati poštovanje opštih principa i ostvarivanje ciljeva obrazovanja i vaspitanja;</p>
				<p>4) savetuje i pruža stručnu pomoć nastavniku, vaspitaču, stručnom
 saradniku i direktoru radi poboljšanja kvaliteta njihovog rada i rada 
ustanove i ostvarivanja standarda postignuća;</p>
				<p>5) savetuje i pruža stručnu pomoć ustanovi, odnosno domu učenika u
 obezbeđivanju zaštite dece, učenika i zaposlenih od diskriminacije, 
nasilja, zlostavljanja i zanemarivanja u ustanovi;</p>
				<p>6) ostvaruje neposredan uvid u rad ustanove, odnosno doma učenika, nastavnika, vaspitača, stručnog saradnika i direktora;</p>
				<p>7) prisustvuje izvođenju nastave, ispita i drugih oblika obrazovno-vaspitnog rada;</p>
				<p>8) prati ostvarivanje ogleda;</p>
				<p>9) procenjuje ispunjenost uslova za sticanje zvanja;</p>
				<p>10) prati i procenjuje kvalitet rada savetnika – spoljnog saradnika;</p>
				<p>11) predlaže ustanovi, ministru i nadležnim organima preduzimanje 
neophodnih aktivnosti za otklanjanje nedostataka i unapređivanje obavljanja 
obrazovno-vaspitnog, stručnog, odnosno vaspitnog rada, a ukoliko utvrdi 
nepravilnosti u radu inicira pokretanje postupka inspekcijskog nadzora, u
 skladu sa zakonom kojim se uređuje inspekcijski nadzor i zakonom kojim 
se uređuje inspekcijski nadzor u oblasti obrazovanja i vaspitanja.</p>
				<p class="bold">Uslovi za prosvetnog savetnika</p>
				<p class="clan">Član 171.</p>
				<p>Poslove prosvetnog savetnika može da obavlja lice koje ima:</p>
				<p>1) odgovarajuće obrazovanje iz čl. 140. i 142. ovog zakona;</p>
				<p>2) licencu za nastavnika, vaspitača i stručnog saradnika;</p>
				<p>3) osam godina rada u oblasti obrazovanja i vaspitanja;</p>
				<p>4) ostvarene rezultate u razvoju obrazovanja i vaspitanja i stečen profesionalni ugled;</p>
				<p>5) stručni rad objavljen u međunarodnim ili domaćim časopisima ili
 zbornicima sa recenzijom, odnosno odobreni udžbenik, priručnik ili drugo
 nastavno sredstvo.</p>
				<p>Poslove prosvetnog savetnika može da obavlja lice iz stava 1. ovog
 člana koje položi državni stručni ispit i ispit za prosvetnog 
savetnika.</p>
				<p>Prosvetnom savetniku koji ne položi ispite iz stava 2. ovog člana u propisanom roku prestaje radni odnos.</p>
				<p>Prosvetni savetnik dužan je da se stalno stručno usavršava radi 
uspešnijeg ostvarivanja i unapređivanja stručno-pedagoškog nadzora.</p>
				<p>Program, način i rok za polaganje, sastav i način rada komisije 
Ministarstva pred kojom se polaže ispit za prosvetnog savetnika, obrazac
 uverenja o položenom ispitu, naknadu za rad članova komisije, program i 
oblike stručnog usavršavanja prosvetnog savetnika i druga pitanja u vezi 
sa stručnim usavršavanjem prosvetnih savetnika, propisuje ministar.</p>
				<p class="bold">Savetnik – spoljni saradnik</p>
				<p class="clan">Član 172.</p>
				<p>Za pružanje savetodavne i stručne pomoći nastavniku, vaspitaču i 
stručnom saradniku, a radi kvalitetnijeg obavljanja obrazovno-vaspitnog 
rada, Ministarstvo određuje listu savetnika – spoljnih saradnika za 
predmete, grupe i oblasti predmeta, aktivnosti i stručne poslove (u 
daljem tekstu: savetnik).</p>
				<p>Ministarstvo rešenjem određuje broj savetnika neophodnih za pružanje pomoći iz stava 1. ovog člana.</p>
				<p>Izbor savetnika vrši ministar rešenjem na osnovu konkursa, odnosno na predlog prosvetnog savetnika ili zavoda.</p>
				<p>Izabrani savetnik dužan je da završi odgovarajuću obuku. </p>
				<p>Nastavnik, vaspitač, stručni saradnik i savetnik zavoda koji 
ispunjava uslove iz člana 171. stav 1. tač. 1)–4) ovog zakona, može da 
bude izabran za savetnika.</p>
				<p>Uslovi iz člana 171. stav 1. tač. 1)–4) ovog zakona dokazuju se 
prilikom prijave na konkurs, odnosno dostavljaju se prosvetnom savetniku 
ili zavodu i proveravaju se tokom angažovanja savetnika.</p>
				<p>Prednost pod jednakim uslovima ima kandidat koji je stekao zvanje 
iz člana 151. stav 2. ovog zakona ili zvanje na osnovu zakona kojim se 
uređuje visoko obrazovanje, odnosno ima stručne radove objavljene u 
međunarodnim ili domaćim časopisima ili zbornicima sa recenzijom, 
odobreni udžbenik, priručnik ili drugo nastavno sredstvo.</p>
				<p>Savetnik postupa po nalogu ministra.</p>
				<p>Savetnik pruža stručnu pomoć nastavniku, vaspitaču, stručnom 
saradniku, stručnim većima, aktivima i timovima: demonstriranjem 
postupaka i metoda, održavanjem oglednog časa ili aktivnosti, pružanjem 
povratne informacije o aktivnostima i preduzetim merama nastavnika, 
vaspitača i stručnog saradnika, davanjem stručnih preporuka za poboljšanje 
rada i sarađuje sa prosvetnim savetnikom i prosvetnim inspektorom.</p>
				<p>O izvršenom zadatku savetnik podnosi izveštaj ministru.</p>
				<p>Savetnik može da bude isključen sa liste ako se na osnovu vrednovanja rada oceni da zadatke ne izvršava na kvalitetan način.</p>
				<p class="bold">Sprovođenje stručno-pedagoškog nadzora</p>
				<p class="clan">Član 173.</p>
				<p>Način sprovođenja stručno-pedagoškog nadzora i obavljanja poslova 
savetnika, merila za vrednovanje kvaliteta rada ustanove, način 
vrednovanja rada prosvetnog savetnika i savetnika i obrazac legitimacije 
za prosvetnog savetnika, propisuje ministar.</p>
				<p class="bold"><span class="v2-bold-1">IX. JEDINSTVENI 
				INFORMACIONI SISTEM PROSVETE</span></p>
				<p><span class="hide-change">*Službeni glasnik RS, broj 6/2020</span></p>
				<p class="auto-style4"><em class="hide-change">Brisan je naslov 
				iznad člana 174. (vidi član 8. Zakona – 6/2020-20)</em></p>
				<p class="clan"><em class="hide-change">Član 174.</em></p>
				<p class="hide-change" style="text-align: center">
				<em class="hide-change">Brisan je (vidi član 8. Zakona – 
				6/2020-20)</em></p>
				<p class="bold"><span class="v2-bold-1">Uspostavljanje 
				jedinstvenog informacionog sistema prosvete</span></p>
				<p><span class="hide-change">*Službeni glasnik RS, broj 6/2020</span></p>
				<p class="clan"><span class="v2-clan-1">Član 175.</span></p>
				<p class="v2-clan-left-1">Jedinstveni informacioni sistem 
				prosvete (u daljem tekstu: JISP) je skup baza podataka i 
				računarskih programa, potrebnih za prikupljanje i obradu podataka 
				u evidencijama i registrima, uz obezbeđivanje zaštite podataka o 
				ličnosti.</p>
				<p class="v2-clan-left-1">Ustanova, visokoškolska ustanova, 
				odnosno ustanova učeničkog i studentskog standarda vodi 
				evidenciju o deci, učenicima, odraslima i studentima obuhvaćenim 
				formalnim obrazovanjem, o roditeljima, odnosno drugim zakonskim 
				zastupnicima i o zaposlenima, a javno priznati organizator 
				aktivnosti o polaznicima i kandidatima obuhvaćenim neformalnim 
				obrazovanjem, u skladu sa ovim i posebnim zakonom, zakonom kojim 
				se uređuje visoko obrazovanje i zakonom kojim se uređuje učenički 
				i studentski standard.</p>
				<p class="v2-clan-left-1">Ukoliko ustanova, visokoškolska 
				ustanova, ustanova učeničkog i studentskog standarda, odnosno 
				javno priznati organizator aktivnosti vodi evidenciju u 
				elektronskom obliku u okviru JISP-a, u skladu sa ovim i posebnim 
				zakonom, Ministarstvo je obrađivač podataka u pogledu 
				administriranja sistema, čuvanja i zaštite podataka.</p>
				<p class="v2-clan-left-1">Ministarstvo, u okviru JISP-a vodi 
				sledeće registre:</p>
				<p class="v2-clan-left-1">1) dece, učenika, odraslih, polaznika, 
				kandidata i studenata;</p>
				<p class="v2-clan-left-1">2) predškolskih ustanova, osnovnih i 
				srednjih škola i ustanova učeničkog i studentskog standarda (u 
				daljem tekstu: registar ustanova);</p>
				<p class="v2-clan-left-1">3) akreditovanih visokoškolskih 
				ustanova;</p>
				<p class="v2-clan-left-1">4) zaposlenih u ustanovama i 
				ustanovama učeničkog i studentskog standarda;</p>
				<p class="v2-clan-left-1">5) zaposlenih u visokoškolskim 
				ustanovama;</p>
				<p class="v2-clan-left-1">6) planova i programa nastave i učenja;
				</p>
				<p class="v2-clan-left-1">7) akreditovanih studijskih programa.</p>
				<p class="v2-clan-left-1">Agencija za kvalifikacije (u daljem 
				tekstu: Agencija) u okviru JISP-a vodi registar Nacionalnog 
				okvira kvalifikacija Republike Srbije, u skladu sa zakonom koji 
				utvrđuje Nacionalni okvir kvalifikacija. </p>
				<p class="v2-clan-left-1">U registre iz stava 4. ovog člana 
				unose se podaci iz evidencija koje vodi ustanova, visokoškolska 
				ustanova, ustanova učeničkog i studentskog standarda, odnosno 
				javno priznati organizator aktivnosti.</p>
				<p class="v2-clan-left-1">Ustanove, visokoškolske ustanove, 
				ustanova učeničkog i studentskog standarda, odnosno javno 
				priznati organizator aktivnosti, dužni su da u registar iz stava 
				4. ovog člana unose i ažuriraju podatke iz evidencija iz stava 
				2. ovog člana.</p>
				<p class="v2-clan-left-1">Ministarstvo uspostavlja JISP i njime 
				upravlja uz tehničku podršku službe Vlade nadležne za 
				projektovanje, usklađivanje, razvoj, funkcionisanje sistema 
				elektronske uprave i druge poslove propisane zakonom (u daljem 
				tekstu: Služba Vlade). </p>
				<p class="v2-clan-left-1">Služba Vlade je obrađivač podataka 
				kada obavlja poslove koji se odnose na čuvanje, sprovođenje mera 
				zaštite i obezbeđivanja sigurnosti i bezbednosti podataka iz 
				registara iz stava 4. ovog člana, u državnom centru za čuvanje i 
				upravljanje podataka, u skladu sa propisima kojima se uređuje 
				elektronska uprava i informaciona bezbednost. </p>
				<p class="v2-clan-left-1">Bliže uslove i način uspostavljanja 
				JISP-a, registara, vođenja, obrade, unosa, ažuriranja, dostupnosti 
				podataka koji se unose u registre, kao i vrsti statističkih 
				izveštaja na osnovu podataka iz registara, propisuje ministar.</p>
				<p><span class="hide-change">*Službeni glasnik RS, broj 6/2020</span></p>
				<p class="bold">Jedinstveni obrazovni broj</p>
				<p class="clan"><span class="v2-clan-1">Član 176.</span></p>
				<p class="v2-clan-left-1">Za potrebe vođenja registra iz člana 
				175. stav 4. tačka 1) ovog zakona i zaštite podataka o ličnosti 
				formira se Jedinstveni obrazovni broj (u daljem tekstu: JOB) koji 
				prati njegovog nosioca kroz sve nivoe formalnog obrazovanja i 
				vaspitanja i kroz neformalno obrazovanje i predstavlja ključ za 
				povezivanje svih podataka o detetu, učeniku, studentu, kao i 
				odraslom, polazniku i kandidatu (u daljem tekstu: odrasli) u 
				JISP-u.</p>
				<p class="v2-clan-left-1">JOB predstavlja individualnu i 
				neponovljivu oznaku koja se sastoji od 16 karaktera i koja se 
				dodeljuje detetu, učeniku, odraslom i studentu u automatizovanom 
				postupku preko JISP-a, na zahtev ustanove, visokoškolske 
				ustanove, odnosno javno priznatog organizatora aktivnosti pri 
				prvom upisu u ustanovu, a nakon provere podataka iz stava 4. 
				ovog člana sa podacima iz evidencija koje drugi organi vode u 
				elektronskom obliku u skladu sa zakonom.</p>
				<p class="v2-clan-left-1">Privremeni JOB dodeljuje se detetu, 
				učeniku, odraslom i studentu do dobijanja jedinstvenog matičnog 
				broja građana, stranom državljaninu, licu bez državljanstva, 
				prognanom i raseljenom licu.</p>
				<p class="v2-clan-left-1">U zahtevu za dodelu JOB-a ustanova, 
				visokoškolska ustanova, odnosno javno priznati organizator 
				aktivnosti unosi podatke u JISP o identitetu deteta, učenika, 
				odraslog i studenta: ime, prezime, ime jednog roditelja, 
				jedinstveni matični broj građana, drugi identifikacioni broj i 
				opis identifikacionog broja za stranog državljanina, lice bez 
				državljanstva i tražioca državljanstva, odnosno lice koje nije 
				upisano u matičnu knjigu rođenih Republike Srbije. </p>
				<p class="v2-clan-left-1">Podaci o ličnosti iz stava 4. ovog 
				člana obrađuju se u svrhu dodele JOB-a detetu, učeniku, odraslom 
				i studentu.</p>
				<p class="v2-clan-left-1">Podaci o ličnosti iz stava 4. ovog 
				člana mogu da se obrađuju i u svrhu izrade statističkih 
				izveštaja na način kojim nije omogućeno otkrivanje podataka o 
				ličnosti, u skladu sa zakonom.</p>
				<p class="v2-clan-left-1">Izuzetno, podaci o ličnosti iz stava 
				4. ovog člana mogu da se obrađuju i u druge svrhe propisane 
				zakonom.</p>
				<p class="v2-clan-left-1">Ustanova, visokoškolska ustanova, 
				odnosno javno priznati organizator aktivnosti je dužan da JOB 
				lično dostavi detetu i učeniku preko roditelja, odnosno drugog 
				zakonskog zastupnika, odraslom i studentu u zatvorenoj koverti i 
				da o tome vodi evidenciju.</p>
				<p class="v2-clan-left-1">Roditelj, odnosno drugi zakonski 
				zastupnik, odrasli i student iz stava 8. ovog člana može da 
				zahteva da mu se JOB i podaci za lični pristup registru dostave 
				elektronskim putem u skladu sa zakonom koji uređuje elektronsku 
				upravu. </p>
				<p class="v2-clan-left-1">Ministarstvo uspostavlja i vodi 
				evidenciju svih zahteva u elektronskom obliku i dodeljenim JOB i 
				privremenim JOB. </p>
				<p class="v2-clan-left-1">Podaci o JOB-u i privremenom JOB-u iz 
				stava 10. ovog člana čuvaju se trajno. </p>
				<p class="v2-clan-left-1">Ministarstvo je rukovalac podacima o 
				ličnosti iz stava 4. ovog člana. </p>
				<p class="v2-clan-left-1">Način dodele JOB-a i primene mera 
				bezbednosti, propisuje ministar.</p>
				<p class="hide-change">*Službeni glasnik RS, broj 6/2020</p>
				<p class="bold"><span class="v2-bold-1">Podaci u registru dece, 
				učenika, odraslih i studenata</span></p>
				<p><span class="hide-change">*Službeni glasnik RS, broj 6/2020</span></p>
				<p class="clan"><span class="v2-clan-1">Član 177.</span></p>
				<p class="v2-clan-left-1">Podaci iz evidencije o deci, učenicima 
				i odraslima i o roditeljima, odnosno drugim zakonskim 
				zastupnicima unose se u registar dece, učenika, odraslih i 
				studenata preko JOB-a, u skladu sa ovim zakonom, i to: </p>
				<p class="v2-clan-left-1">1) podatke za određivanje identiteta 
				deteta, učenika i odraslog: JOB, pol, datum, mesto i država 
				rođenja, država i mesto stanovanja;</p>
				<p class="v2-clan-left-1">2) podatke za određivanje obrazovnog 
				statusa deteta, učenika i odraslog: prethodno završen program 
				obrazovanja i vaspitanja, odnosno nivo obrazovanja, šifre 
				kvalifikacija, jezik na kojem su završeni prethodni nivoi 
				obrazovanja i vaspitanja, ustanova, grupa, razred i odeljenje u koji 
				je upisan, vrsta i trajanje programa obrazovanja, jezik na kome se 
				izvodi obrazovno-vaspitni rad, maternji jezik, nacionalna 
				pripadnost (izjašnjavanje o nacionalnoj pripadnosti nije 
				obavezno), izborni programi, obrazovanje po individualnom 
				obrazovnom planu, ocene, položeni ispiti, pohvale i nagrade 
				osvojene tokom obrazovanja, izostanci, vladanje i izdate javne 
				isprave;</p>
				<p class="v2-clan-left-1">3) podatke za određivanje socijalnog 
				statusa deteta, učenika i odraslog: pripadnost socijalno 
				ugroženim kategorijama stanovništva, uslovi stanovanja i stanje 
				porodice; socijalni status roditelja, odnosno drugog zakonskog 
				zastupnika: stečena stručna sprema, zanimanje i oblik zaposlenja;</p>
				<p class="v2-clan-left-1">4) podatke za određivanje funkcionalnog 
				statusa deteta, učenika i odraslog: podaci dobijeni na osnovu 
				procene potreba za pružanjem dodatne obrazovne, zdravstvene i 
				socijalne podrške koju utvrđuje interresorna komisija, odnosno 
				ustanova i unose se u registar kao podatak o postojanju 
				funkcionalnih poteškoća u domenu vida, sluha, grube ili fine 
				motorike, intelektualnih poteškoća, poteškoća sa komunikacijom, 
				sa ponašanjem i socijalizacijom.</p>
				<p class="v2-clan-left-1">Podaci iz evidencije o studentima 
				unose se u registar dece, učenika, odraslih i studenata preko 
				JOB-a, u skladu sa ovim zakonom, i to:</p>
				<p class="v2-clan-left-1">1) podatke o studentu: godište, mesto 
				i država rođenja, mesto i država stalnog stanovanja, nacionalna 
				pripadnost u skladu sa zakonom, bračni status;</p>
				<p class="v2-clan-left-1">2) podatke za određivanje obrazovnog 
				statusa studenata: prethodno završeno obrazovanje, jezik na kojem 
				je stečeno osnovno i srednje obrazovanje, upisani studijski 
				program, vrsta studija, godina studija i godina prvog upisa na 
				studijski program, godina završetka studijskog programa, 
				prosečna ocena u toku studija, jezik na kome se izvodi studijski 
				program, podaci o ostvarenim ESPB bodovima, i izdatim javnim 
				ispravama;</p>
				<p class="v2-clan-left-1">3) podatke za određivanje socijalnog 
				statusa studenata: načinu finansiranja studija, način izdržavanja 
				tokom studija, radni status studenta tokom studiranja, najviše 
				stečeni nivo obrazovanja roditelja ili izdržavaoca;</p>
				<p class="v2-clan-left-1">4) podatke za određivanje zdravstvenog 
				statusa studenata, odnosno potreba za pružanjem dodatne podrške 
				prilikom obavljanja svakodnevnih aktivnosti na visokoškolskoj 
				ustanovi.</p>
				<p class="v2-clan-left-1">Rukovalac podacima iz st. 1. i 2. ovog 
				člana je Ministarstvo.</p>
				<p class="hide-change">*Službeni glasnik RS, broj 6/2020</p>
				<p class="bold">Podaci u registru ustanova</p>
				<p class="clan">Član 178.</p>
				<p><span class="v2-clan-left-1">Registar ustanova predstavlja 
				skup: opštih podataka kojima se određuje pravni status ustanove 
				i status ustanove u sistemu obrazovanja i vaspitanja; podataka o 
				šiframa kvalifikacija, programima obrazovanja i vaspitanja i 
				modelima obrazovanja koje realizuje i jeziku na kome se 
				ostvaruju, o broju dece po uzrastu, učenika i odraslih po 
				razredima, odnosno po vrsti programa; podataka o objektima – 
				broju zgrada u sedištu i u izdvojenim odeljenjima škole i njihova 
				kvadratura, broj kabineta, laboratorija, radionica, bibliotečkih 
				jedinica; podataka o aktima i organima ustanove, rezultatima 
				spoljašnjeg vrednovanja ustanove; podataka o finansijskim 
				sredstvima koja se stiču iz budžeta Republike Srbije i jedinice 
				lokalne samouprave, i podataka o prihodima od proširene 
				delatnosti i njihovom trošenju.</span></p>
				<p>U registar iz stava 1. ovog člana unose se i drugi podaci od značaja za razvoj sistema obrazovanja i vaspitanja. </p>
				<p>Podaci iz registra ustanova su otvoreni podaci, javno dostupni na
 zvaničnoj internet stranici Ministarstva u mašinski obradivom obliku, 
osim podataka o finansijskim sredstvima koja se stiču iz budžeta 
Republike Srbije i jedinice lokalne samouprave i podataka o prihodima od
 proširene delatnosti i njihovom trošenju.</p>
				<p><span class="hide-change">*Službeni glasnik RS, broj 6/2020</span></p>
				<p class="bold"><span class="v2-bold-1">Podaci u registru 
				akreditovanih visokoškolskih ustanova</span></p>
				<p><span class="hide-change">*Službeni glasnik RS, broj 6/2020</span></p>
				<p class="clan"><span class="v2-clan-1">Član 178a</span></p>
				<p class="v2-clan-left-1">Registar akreditovanih visokoškolskih 
				ustanova predstavlja skup opštih podataka kojima se određuje: 
				pravni status visokoškolske ustanove, status visokoškolske 
				ustanove u sistemu visokog obrazovanja; podaci o šiframa 
				kvalifikacija i studijskim programima koje visokoškolska 
				ustanova realizuje; podaci o realizovanim kratkim programima 
				studija i izdatim sertifikatima; visina školarine; sedmični fond 
				časova po studijskom programu za svaku godinu za predavanje i 
				vežbe; jezik na kome se izvodi studijski program; broj budžetskih 
				i samofinansirajućih studenata po studijskom programu i po 
				godini; podaci o objektima (broj zgrada i kvadratura, broj 
				laboratorija, broj bibliotečkih jedinica); podaci o aktima i 
				organima visokoškolske ustanove; podaci o akreditaciji 
				visokoškolske ustanove i rezultatima spoljašnjeg vrednovanja 
				visokoškolske ustanove; podaci o sopstvenim prihodima i njihovom 
				trošenju.</p>
				<p class="v2-clan-left-1">U registar iz stava 1. ovog člana 
				unose se i drugi podaci od značaja za razvoj sistema visokog 
				obrazovanja i za uključivanje u evropski prostor visokog 
				obrazovanja.</p>
				<p class="v2-clan-left-1">Podaci iz registra iz stava 1. ovog 
				člana su otvoreni podaci, javno dostupni na internet 
				prezentaciji Ministarstva, u mašinski obradivom obliku za 
				korišćenje i dalje objavljivanje.</p>
				<p><span class="hide-change">*Službeni glasnik RS, broj 6/2020</span></p>
				<p class="bold">Evidencija o zaposlenima <span class="v2-bold-1">
				u ustanovi</span></p>
				<p><span class="hide-change">*Službeni glasnik RS, broj 6/2020</span></p>
				<p class="clan">Član 179.</p>
				<p>Podaci o zaposlenima o kojima ustanova vodi evidenciju<span class="v2-clan-left-1">&nbsp;</span> su lični podaci, i 
				to: ime i prezime, jedinstveni matični broj građana, pol, datum 
				rođenja, mesto, opština i država rođenja, državljanstvo, nacionalna 
				pripadnost (izjašnjavanje o nacionalnoj pripadnosti nije 
				obavezno), adresa, mesto, opština i država stanovanja, kontakt 
				telefon, adresa elektronske pošte, nivo i vrsta obrazovanja i 
				ustanova u kojoj je stečen najviši stepen obrazovanja, podatak o 
				obrazovanju iz člana 142. ovog zakona, psihološkoj proceni 
				sposobnosti za rad sa decom i učenicima, poznavanju jezika 
				nacionalne manjine, stručnom ispitu, odnosno licenci, vrsti 
				radnog odnosa, načinu i dužini radnog angažovanja, istovremenim 
				angažovanjima u drugim ustanovama, podaci o stručnom usavršavanju 
				i stečenim zvanjima, izrečenim disciplinskim merama, podaci o 
				zaduženjima i fondu časova nastavnika, vaspitača, stručnih 
				saradnika i pomoćnih nastavnika, učešću u radu organa ustanove, 
				a u svrhu ostvarivanja obrazovno-vaspitnog rada, u skladu sa ovim 
				i posebnim zakonom<span class="v2-clan-left-1">, kao i drugi 
				podaci koje ustanova vodi, u skladu sa zakonom.</span></p>
				<p>Za ustanove čiji je osnivač Republika Srbija, autonomna pokrajina
 i jedinica lokalne samouprave podaci o zaposlenima su plata i podaci za
 njen obračun i isplatu.</p>
				<p>Rukovalac podacima iz st. 1. i 2. ovog člana je ustanova.</p>
				<p><span class="hide-change">*Službeni glasnik RS, broj 6/2020</span></p>
				<p class="bold">Podaci u registru zaposlenih
				<span class="v2-bold-1">u ustanovama</span></p>
				<p><span class="hide-change">*Službeni glasnik RS, broj 6/2020</span></p>
				<p class="clan">Član 180.</p>
				<p><span class="v2-clan-left-1">Podaci</span> iz
				<span class="v2-clan-left-2">evidencije o zaposlenima</span>
				<span class="v2-clan-left-1">unose se</span> u registar zaposlenih, i to:</p>
				<p>1) podatke o identitetu: ime, prezime, ime jednog roditelja, 
jedinstveni matični broj građana, pol, datum, mesto i država rođenja, 
država i mesto stanovanja, adresa, kontakt telefon i drugi podaci u 
skladu sa zakonom;</p>
				<p>2) podatke o profesionalnom statusu: stepen i vrsta obrazovanja, 
jezik na kojem je stečeno osnovno, srednje i visoko obrazovanje, ustanova u
 kojoj je angažovan, radno-pravni status, stručno usavršavanje, položeni 
ispiti za licencu i podaci o suspenziji i oduzimanju licence, karijerno 
napredovanje i kretanje u službi.</p>
				<p>Za ustanove čiji je osnivač Republika Srbija, autonomna pokrajina
 i jedinica lokalne samouprave podaci o zaposlenima su plata i podaci za
 njen obračun i isplatu.</p>
				<p><span class="v2-clan-left-2">Podaci o zaposlenima u 
				ustanovama učeničkog i studentskog standarda unose se u registar 
				zaposlenih u skladu sa ovim i zakonom kojim se uređuje učenički 
				i studentski standard.</span></p>
				<p>Od podataka iz registra zaposlenih dostupni su javnosti ime i 
prezime, stepen i vrsta obrazovanja, ustanova u kojoj je angažovan, 
podaci o stručnom ispitu, odnosno licenci i karijernom napredovanju. </p>
				<p>Rukovalac podacima iz <span class="v2-clan-left-2">st. 1–3.</span> ovog člana je Ministarstvo.</p>
				<p class="hide-change">*Službeni glasnik RS, broj 10/2019</p>
				<p class="hide-change"><span class="hide-change">**Službeni glasnik RS, broj 
				6/2020</span></p>
				<p class="bold"><span class="v2-bold-1">Podaci u evidencijama i 
				registru zaposlenih u visokoškolskim ustanovama</span></p>
				<p><span class="hide-change">*Službeni glasnik RS, broj 6/2020</span></p>
				<p class="clan"><span class="v2-clan-1">Član 180a</span></p>
				<p class="v2-clan-left-1">Podaci o zaposlenima o kojima 
				visokoškolska ustanova vodi evidenciju i koje unosi u registar 
				zaposlenih predstavljaju skup ličnih podataka kojima se određuje 
				njihov identitet, stepen i vrsta obrazovanja, radnopravni status, 
				plata i podaci za njen obračun i isplatu, stručno usavršavanje, 
				položeni ispiti za rad u obrazovanju i vaspitanju, karijerno 
				napredovanje i kretanje u službi.</p>
				<p class="v2-clan-left-1">Podaci o nastavnicima, saradnicima i 
				ostalim zaposlenima sadrže: ime, prezime, ime jednog roditelja, 
				pol, jedinstveni matični broj građana, državljanstvo, broj pasoša 
				za strane državljane, datum i mesto rođenja, državu stalnog 
				stanovanja, nacionalna pripadnost u skladu sa zakonom, službeni 
				kontakt telefon i e-mail adresa, vrsta i nivo obrazovanja, jezik 
				na kome je stečeno osnovno i srednje obrazovanje, godina, država, 
				mesto i ustanova na kojoj je stečen najviši stepen obrazovanja, 
				trenutno nastavno-naučno, odnosno nastavno-umetničko zvanje i 
				godina i ustanova u kojoj je izabran u nastavno-naučno, odnosno 
				nastavno-umetničko zvanje, vrstu ugovora o angažovanju, procenat 
				radnog angažovanja u ustanovi, radno mesto i druge podatke u 
				skladu sa zakonom kao i o angažovanju u drugoj visokoškolskoj 
				ustanovi u Republici Srbiji i inostranstvu.</p>
				<p class="v2-clan-left-1">Za visokoškolske ustanove čiji je 
				osnivač Republika Srbija podaci o zaposlenima su i: koeficijent 
				složenosti rada kao osnov za finansiranje iz uredbe, koeficijent 
				na osnovu kog se vrši obračun plate iz kolektivnog ugovora ili 
				opšteg akta ustanove.</p>
				<p class="v2-clan-left-1">Podaci iz stava 2. ovog člana o imenu 
				i prezimenu, mestu i ustanovi na kojoj je stečen najviši stepen 
				obrazovanja, trenutno nastavno-naučno, odnosno nastavno-umetničko 
				zvanje i godina i ustanova u kojoj je izabran u nastavno-naučno, 
				odnosno nastavno-umetničko zvanje i radno mesto su otvoreni 
				podaci, javno dostupni na internet prezentaciji Ministarstva u 
				mašinski obradivom obliku za korišćenje i dalje objavljivanje.</p>
				<p class="v2-clan-left-1">Rukovalac podacima o zaposlenima o 
				kojima visokoškolska ustanova vodi evidenciju iz stava 1. ovog 
				člana je visokoškolska ustanova.</p>
				<p class="v2-clan-left-1">Rukovalac podacima o zaposlenima u 
				registru iz stava 1. ovog člana je Ministarstvo.</p>
				<p><span class="hide-change">*Službeni glasnik RS, broj 6/2020</span></p>
				<p class="bold"><span class="v2-bold-1">Podaci u registru 
				planova i programa nastave i učenja</span></p>
				<p><span class="hide-change">*Službeni glasnik RS, broj 6/2020</span></p>
				<p class="clan"><span class="v2-clan-1">Član 180b</span></p>
				<p class="v2-clan-left-1">Registar planova i programa nastave i 
				učenja predstavlja skup podataka o planu i programu nastave i 
				učenja, naziv propisa i broj službenog glasila u kom je objavljen, 
				području rada u srednjem obrazovanju i vaspitanju, šifri 
				kvalifikacije, standardu kvalifikacije ukoliko postoji, jeziku 
				na kojem se nastava izvodi, broju učenika koji pohađaju program, 
				broju učenika koji su završili program i ostali podaci bitni za 
				praćenje realizacije plana i programa nastave i učenja.</p>
				<p class="v2-clan-left-1">Podaci iz registra iz stava 1. ovog 
				člana su otvoreni podaci, javno dostupni na internet 
				prezentaciji Ministarstva, u mašinski obradivom obliku za 
				korišćenje i dalje objavljivanje.</p>
				<p><span class="hide-change">*Službeni glasnik RS, broj 6/2020</span></p>
				<p class="bold"><span class="v2-bold-1">Podaci u registru 
				akreditovanih studijskih programa</span></p>
				<p><span class="hide-change">*Službeni glasnik RS, broj 6/2020</span></p>
				<p class="clan"><span class="v2-clan-1">Član 180v</span></p>
				<p class="v2-clan-left-1">Registar akreditovanih studijskih 
				programa predstavlja skup podataka o studijskom programu, 
				akreditaciji, vrsti studija, ustanovi na kojoj se realizuje, 
				naučnom, odnosno umetničkom polju i oblasti, jeziku na kojem se 
				izvodi, šifri kvalifikacije, standardu kvalifikacije ukoliko 
				postoji, školarini, broju studenata koji se finansiraju iz 
				budžeta po godinama, broju studenata koji se sami finansiraju po 
				godinama, broju studenata koji su završili studijski program i 
				ostali podaci bitni za praćenje realizacije studijskog programa.</p>
				<p class="v2-clan-left-1">U registru iz stava 1. ovog člana vode 
				se i podaci o kratkim programima studija koje organizuju 
				visokoškolske ustanove.</p>
				<p class="v2-clan-left-1">Podaci iz registra iz stava 1. ovog 
				člana su otvoreni podaci, javno dostupni na internet 
				prezentaciji Ministarstva, u mašinski obradivom obliku za 
				korišćenje i dalje objavljivanje.</p>
				<p><span class="hide-change">*Službeni glasnik RS, broj 6/2020</span></p>
				<p class="bold">Svrha obrade podataka</p>
				<p class="clan"><span class="v2-clan-1">Član 181.</span></p>
				<p class="v2-clan-left-1">Svrha obrade podataka o kojima 
				ustanova, visokoškolska ustanova, ustanova učeničkog i 
				studentskog standarda, odnosno javni priznati organizator 
				aktivnosti vodi evidenciju jeste efikasno vođenje upravnih i 
				drugih postupaka koji su u njihovoj nadležnosti, ostvarivanje 
				prava na izdavanje javne isprave, ostvarivanje prava na kvalitetno 
				i jednako dostupno obrazovanje i vaspitanje za svu decu, učenike i 
				odrasle, praćenje i unapređivanje kvaliteta i efektivnosti rada 
				ustanove, odnosno visokoškolske ustanove i zaposlenih, praćenje 
				stanja radi samovrednovanja ustanove efikasnim upravljanjem 
				evidencijama, korišćenje raspoloživih resursa lokalne zajednice u 
				skladu sa potrebama obrazovanja i vaspitanja, unapređivanje saradnje 
				i puno uključivanje roditelja učenika u obrazovno-vaspitni proces, 
				praćenje, proučavanje i unapređivanje obrazovnog nivoa studenata u 
				procesu obrazovanja, kao i priprema izveštaja i obavljanje drugih 
				poslova iz nadležnosti ustanove, visokoškolske ustanove, 
				ustanove učeničkog i studentskog standarda, odnosno javno 
				priznatog organizatora aktivnosti.</p>
				<p class="v2-clan-left-1">Podaci iz registra iz člana 175. stav 
				4. ovog zakona obrađuju se u statističke svrhe radi obezbeđivanja 
				praćenja indikatora radi sprovođenja statističkih istraživanja i 
				analiza kvaliteta, efikasnosti i efektivnosti sistema obrazovanja 
				i vaspitanja i sistema visokog obrazovanja u cilju planiranja i 
				preduzimanja mera obrazovne i upisne politike, preduzimanja 
				preventivnih mera za smanjenje osipanja dece, učenika i odraslih na 
				svim nivoima obrazovanja i vaspitanja, praćenja obuhvata i 
				napredovanja studenata, praćenja kvaliteta studijskih programa, 
				kao i mera u skladu sa potrebama tržišta rada i veće 
				zapošljivosti, sprovođenja nacionalnih i međunarodnih istraživanja 
				i učešća u komparativnim i evaluacionim studijama radi kreiranja 
				i unapređivanja politike u oblasti obrazovanja i vaspitanja i 
				visokog obrazovanja, praćenja profesionalnog statusa i 
				koordiniranja i organizovanja stručnog usavršavanja zaposlenih, 
				analiziranja stanja finansiranja sistema obrazovanja i vaspitanja i 
				sistema visokog obrazovanja; izveštavanje o obrazovnim 
				indikatorima po preuzetim međunarodnim obavezama i učešću u 
				programima Evropske unije za saradnju u oblasti obrazovanja i 
				visokog obrazovanja, kao i efikasno obavljanje drugih poslova iz 
				nadležnosti Ministarstva.</p>
				<p class="v2-clan-left-1">Podaci iz registra iz člana 175. stav 
				4. ovog zakona obrađuju se i radi efikasnog vođenja upravnih i 
				drugih postupaka koji su u nadležnosti ustanove, visokoškolske 
				ustanove, ustanove učeničkog i studentskog standarda, odnosno 
				javno priznatog organizatora aktivnosti.</p>
				<p class="v2-clan-left-1">U cilju ostvarivanja svrhe obrade 
				podataka iz st. 1–3. ovog člana, JISP se elektronski povezuje sa 
				odgovarajućim evidencijama koje vode nadležni organi, a koji 
				sadrže sledeće podatke koje Ministarstvo obrađuje:</p>
				<p class="v2-clan-left-1">1) jedinstveni matični broj građana;</p>
				<p class="v2-clan-left-1">2) evidencioni broj za strane 
				državljane;</p>
				<p class="v2-clan-left-1">3) zanimanje, prema klasifikaciji 
				zanimanja, koje se zahteva za radno angažovanje na određenim 
				poslovima, odnosno radnom mestu;</p>
				<p class="v2-clan-left-1">4) vrstu i nivo kvalifikacije, odnosno 
				obrazovanja koji su uslovi za radno angažovanje na određenim 
				poslovima, odnosno radnom mestu;</p>
				<p class="v2-clan-left-1">5) vrstu i nivo kvalifikacije, odnosno 
				obrazovanja koje lice ima;</p>
				<p class="v2-clan-left-1">6) datum početka osiguranja;</p>
				<p class="v2-clan-left-1">7) osnov osiguranja;</p>
				<p class="v2-clan-left-1">8) broj časova provedenih na radu 
				nedeljno;</p>
				<p class="v2-clan-left-1">9) vrstu radnog angažovanja (radni 
				odnos i rad van radnog odnosa);</p>
				<p class="v2-clan-left-1">10) podatak o zaposlenju kod više 
				poslodavaca;</p>
				<p class="v2-clan-left-1">11) datum dejstva promene u toku 
				osiguranja;</p>
				<p class="v2-clan-left-1">12) datum i osnov prestanka osiguranja;</p>
				<p class="v2-clan-left-1">13) osnovice doprinosa za obavezno 
				socijalno osiguranje, visinu uplaćenih doprinosa za obavezno 
				socijalno osiguranje i period na koji se ta uplata odnosi;</p>
				<p class="v2-clan-left-1">14) podatke o uplati doprinosa po 
				osnovu ugovorene naknade;</p>
				<p class="v2-clan-left-1">15) porez na dohodak građana.</p>
				<p class="v2-clan-left-1">Podaci iz stava 4. ovog člana, koji se 
				vode u evidencijama drugih organa pribavljaju se elektronskim 
				putem u skladu sa zakonom i obrađuju se isključivo u svrhu iz st. 
				1–3. ovog člana na način kojim nije omogućeno otkrivanje podataka 
				o ličnosti, u skladu sa zakonom.</p>
				<p class="hide-change">*Službeni glasnik RS, broj 6/2020</p>
				<p class="bold"><span class="v2-bold-1">Primaoci podataka iz 
				evidencija i registara</span></p>
				<p><span class="hide-change">*Službeni glasnik RS, broj 6/2020</span></p>
				<p class="clan"><span class="v2-clan-1">Član 182.</span></p>
				<p class="v2-clan-left-1">Lice na koje se podaci odnose 
				ostvaruje prava u skladu sa zakonom kojim se uređuje zaštita 
				podataka o ličnosti.</p>
				<p class="v2-clan-left-1">Primalac podataka iz evidencija iz 
				člana 175. stav 2. ovog zakona može biti i državni i drugi organ 
				i organizacija, kao i pravno i fizičko lice, pod uslovom da je 
				zakonom ili drugim propisima ovlašćeno da traži podatke, da su 
				ti podaci neophodni za izvršenje poslova iz njegove nadležnosti 
				ili služe za potrebe istraživanja, uz obezbeđivanje zaštite 
				podataka o ličnosti.</p>
				<p class="v2-clan-left-1">Primalac podataka iz registara iz 
				člana 175. stav 4. ovog zakona može biti i državni i drugi organ 
				i organizacija, kao i pravno i fizičko lice, pod uslovom da je 
				zakonom ili drugim propisima ovlašćeno da traži podatke, da su 
				ti podaci neophodni za izvršenje poslova iz njegove nadležnosti, 
				uz obezbeđivanje zaštite podataka o ličnosti.</p>
				<p class="v2-clan-left-1">Primalac podataka iz registara iz 
				člana 175. stav 4. ovog zakona, kao i podataka nastalih obradom 
				tih podataka i podataka iz člana 181. stav 4. ovog zakona je 
				Agencija, uz obezbeđivanje zaštite podataka o ličnosti.</p>
				<p class="v2-clan-left-1">Agencija obrađuje podatke iz stava 4. 
				ovog člana, u elektronskom obliku, u svrhu praćenja i merenja 
				efekata implementacije kvalifikacija na zapošljavanje, odnosno 
				zapošljivosti prema stečenim kvalifikacijama i završenim 
				studijskim programima, praćenja nacionalnih trendova zapošljavanja 
				i poređenja sa trendovima u inostranstvu, kao i praćenja aktivne 
				politike zapošljavanja u cilju povećanja zaposlenosti.</p>
				<p class="hide-change">*Službeni glasnik RS, broj 6/2020</p>
				<p class="bold">Ažuriranje i čuvanje podataka</p>
				<p class="clan"><span class="v2-clan-1">Član 183.</span></p>
				<p class="v2-clan-left-1">Ustanova, visokoškolska ustanova, 
				ustanova učeničkog i studentskog standarda, odnosno javno 
				priznati organizator aktivnosti ažurira podatke u evidencijama 
				koje vodi na dan nastanka promene, a najkasnije 15 dana od dana 
				promene.</p>
				<p class="v2-clan-left-1">Podaci iz stava 1. ovog člana unose se 
				u registre iz člana 175. stav 4. ovog zakona na dan nastanka 
				promene, a najkasnije 30 dana od dana promene.</p>
				<p class="v2-clan-left-1">Podaci iz evidencije iz člana 175. 
				stav 2. ovog zakona čuvaju se na način i u rokovima propisanim 
				posebnim zakonom. </p>
				<p class="v2-clan-left-1">Podaci iz registra iz čl. 178, 178a, 
				180b i 180v čuvaju se trajno.</p>
				<p class="v2-clan-left-1">Podaci iz registra dece, učenika, 
				odraslih i studenata čuvaju se trajno, osim podataka o 
				socijalnom i funkcionalnom statusu deteta, učenika i odraslog 
				koji se čuvaju pet godina od prestanka obrazovnog statusa, 
				odnosno podataka o socijalnom i zdravstvenom statusu studenata 
				koji se čuvaju do prestanka statusa studenta o kome se vode.</p>
				<p class="v2-clan-left-1">Podaci iz registra iz čl. 180. i 180a 
				čuvaju se trajno.</p>
				<p class="hide-change">*Službeni glasnik RS, broj 6/2020</p>
				<p class="bold">Zaštita podataka</p>
				<p class="clan"><span class="v2-clan-1">Član 184.</span> </p>
				<p class="v2-clan-left-1">Ustanova, visokoškolska ustanova, 
				ustanova učeničkog i studentskog standarda, odnosno javno 
				priznati organizator aktivnosti obezbeđuje mere zaštite od 
				neovlašćenog pristupa i korišćenja podataka iz evidencija koje 
				vodi.</p>
				<p class="v2-clan-left-1">Ministarstvo obezbeđuje mere zaštite 
				od neovlašćenog pristupa i korišćenja podataka u JISP-u, kada 
				služba Vlade ne obavlja poslove iz člana 175. stav 9. ovog 
				zakona.</p>
				<p class="v2-clan-left-1">Za potrebe naučnoistraživačkog rada i 
				prilikom obrade podataka i izrade analiza lični podaci koriste 
				se i objavljuju na način kojim nije omogućeno njihovo otkrivanje.
				</p>
				<p class="v2-clan-left-1">Poslove administriranja JISP-a i 
				registara iz člana 175. stava 4. ovog zakona obavlja posebno 
				ovlašćeno lice u Ministarstvu. </p>
				<p class="v2-clan-left-1">Mere bezbednosti i zaštite podataka iz 
				evidencija i registara propisuje ministar.</p>
				<p class="hide-change">*Službeni glasnik RS, broj 6/2020</p>
				<p class="bold">X. POVERAVANJE POSLOVA DRŽAVNE UPRAVE AUTONOMNOJ POКRAJINI</p>
				<p class="clan">Član 185.</p>
				<p>Poslovi utvrđeni članom 4. stav 8, članom 28. st. 5. i 6, članom 
52. stav 5, članom 67. stav 4, članom 81, članom 93. stav 2, članom 94. 
stav 5, članom 95, članom 98. st. 6. i 9, članom 104. st. 5–7 i stav 10,
 članom 105. st. 3. i 4, članom 106. stav 1, st. 3–5 i st. 8, 9. i 11, 
članom 107. stav 3, članom 117. st. 6. i 7, članom 118. stav 1, članom 
122. (poslovi polaganja ispita za direktora), članom 125. stav 2, članom 
126. stav 3, članom 132. (poslovi polaganja ispita za licencu za 
sekretara) i članom 145. (poslovi polaganja ispita za licencu), 
poveravaju se autonomnoj pokrajini.</p>
				<p>Sredstva za finansiranje ustanova na teritoriji autonomne pokrajine, obezbeđuju se u skladu sa zakonom.</p>
				<p>Poslovi zavoda iz člana 40. stav 1. tačka 2) podtačka (1) i 
podtač. (3)–(5) i tačka 5), člana 41. stav 1. tač. 9) i 13), člana 42. 
stav 1. tač. 2), 3), 9) i 12), čl. 44–46. ovog zakona, koji se odnose na
 obrazovno-vaspitni rad koji se izvodi na jezicima nacionalnih manjina, 
poveravaju se Pedagoškom zavodu Vojvodine.</p>
				<p>Organi autonomne pokrajine sarađuju sa organima Republike Srbije i
 organima jedinice lokalne samouprave u obavljanju poslova iz stava 1. 
ovog člana.</p>
				<p>Ministarstvo ima prema autonomnoj pokrajini, u pogledu poverenih 
poslova državne uprave iz stava 1. ovog člana, prava i dužnosti 
propisane zakonom kojim se uređuje državna uprava.</p>
				<p class="bold">XI. FINANSIRANJE DELATNOSTI USTANOVA ČIJI JE OSNIVAČ REPUBLIКA SRBIJA, AUTONOMNA POКRAJINA I JEDINICA LOКALNE SAMOUPRAVE</p>
				<p class="bold">Izvori sredstava</p>
				<p class="clan">Član 186.</p>
				<p>Sredstva za finansiranje delatnosti ustanova obezbeđuju se u 
budžetu Republike Srbije, autonomne pokrajine i jedinice lokalne 
samouprave. </p>
				<p>Ustanove mogu da ostvare i sopstvene prihode po osnovu proširene delatnosti, kao i druge prihode u skladu sa zakonom. </p>
				<p>Sredstva iz stava 1. ovog člana obezbeđuju se u skladu sa 
kriterijumima i standardima finansiranja ustanove koje propisuje 
ministar.</p>
				<p>Ostvarivanje prihoda, evidentiranje i korišćenje sredstava iz stava 
2. ovog člana vrši se u skladu sa propisima kojima se uređuje budžetski 
sistem. </p>
				<p class="bold">Sredstva iz budžeta Republike Srbije</p>
				<p class="clan">Član 187.</p>
				<p>U budžetu Republike Srbije obezbeđuju se sredstva za sticanje 
obrazovanja i vaspitanja dece i učenika i odraslih u ustanovi koju osniva 
Republika Srbija, autonomna pokrajina i jedinica lokalne samouprave.</p>
				<p>U budžetu Republike Srbije obezbeđuju se sredstva za:</p>
				<p>1) ostvarivanje pripremnog predškolskog programa u godini pred 
polazak u školu u trajanju od četiri sata, u sedištu i van sedišta 
ustanove;</p>
				<p>2) ostvarivanje predškolskog programa za rad sa decom sa smetnjama u razvoju i invaliditetom;</p>
				<p>3) ostvarivanje predškolskog programa za rad sa decom na bolničkom lečenju;</p>
				<p>4) plate, naknade i dodatke zaposlenih u osnovnim i srednjim školama, doprinose za obavezno socijalno osiguranje i otpremnine;</p>
				<p>5) plaćanja po osnovu izvršnih presuda donetih u radnopravnim 
sporovima pred nadležnim sudovima u vezi sa stavom 2. tačka 4) ovog 
člana;</p>
				<p>6) razvojne programe i projekte ustanova, kao i učešće Republike 
Srbije u oblasti investicija, stručnog usavršavanja zaposlenih i 
takmičenja učenika na republičkom i međunarodnom nivou, u skladu sa 
utvrđenim sredstvima, a prema programima i kriterijumima koje propisuje 
ministar;</p>
				<p>7) rad škola od posebnog interesa za Republiku Srbiju, koje odredi Vlada;</p>
				<p>8) podršku posebno talentovanim učenicima u vidu bespovratne novčane pomoći koju ministar propisuje posebnim aktom svake godine.</p>
				<p>Na utvrđivanje i obračun plata, naknada i dodataka zaposlenih u 
ustanovi primenjuju se propisi kojima se uređuju plate i naknade i druga 
primanja zaposlenih u javnim službama.</p>
				<p>Sredstva iz stava 2. tač. 1)–3) ovog člana utvrđuje ministar podzakonskim aktom.</p>
				<p class="bold">Sredstva iz budžeta autonomne pokrajine </p>
				<p class="clan">Član 188.</p>
				<p>U budžetu autonomne pokrajine obezbeđuju se sredstva za rad 
ustanove, za deo ekonomske cene, u skladu sa zakonom kojim se uređuje 
finansiranje ustanova na teritoriji autonomne pokrajine. </p>
				<p class="bold">Sredstva u budžetu jedinice lokalne samouprave </p>
				<p class="clan">Član 189.</p>
				<p>U budžetu jedinice lokalne samouprave obezbeđuju se sredstva za:</p>
				<p>1) ostvarivanje delatnosti predškolskog vaspitanja i obrazovanja 
(poludnevni i celodnevni boravak, ishrana, nega i preventivna zaštita 
dece predškolskog uzrasta) u visini do 80% od ekonomske cene po detetu, 
uključujući u celosti sredstva za plate, naknade i druga primanja, 
socijalne doprinose na teret poslodavca, otpremnine, kao i pomoć 
zaposlenima u predškolskoj ustanovi, rashode za pripremni predškolski 
program osim onih za koje se sredstva obezbeđuju u budžetu Republike 
Srbije i ostale tekuće rashode;</p>
				<p>2) ostvarivanje dodatne podrške detetu i učeniku u skladu sa 
mišljenjem Interresorne komisije, osim onih za koje se sredstva obezbeđuju
 u budžetu Republike Srbije;</p>
				<p>3) stručno usavršavanje zaposlenih;</p>
				<p>4) jubilarne nagrade i pomoć zaposlenima u osnovnoj i srednjoj školi;</p>
				<p>5) prevoz: dece i njihovih pratilaca radi pohađanja pripremnog 
predškolskog programa na udaljenosti većoj od dva kilometra, učenika 
osnovne škole na udaljenosti većoj od četiri kilometra od sedišta škole; 
prevoz, smeštaj i ishranu dece i učenika sa smetnjama u razvoju i 
invaliditetom i njihovih pratilaca, bez obzira na udaljenost mesta 
stanovanja od škole; prevoz dece i učenika koji imaju prebivalište na 
teritoriji jedinice lokalne samouprave na udaljenosti većoj od četiri 
kilometra od sedišta škole i u slučajevima kada učenici osnovne škole 
pohađaju školu na teritoriji druge jedinice lokalne samouprave – ako je 
škola koju pohađaju najbliža mestu prebivališta učenika; prevoz učenika 
na republička i međunarodna takmičenja;</p>
				<p>6) prevoz zaposlenih;</p>
				<p>7) kapitalne izdatke;</p>
				<p>8) zaštitu i bezbednost dece i učenika, u skladu sa propisanim merama iz člana 108. ovog zakona;</p>
				<p>9) druge tekuće rashode, osim onih za koje se sredstva obezbeđuju u budžetu Republike Srbije;</p>
				<p>10) plaćanja po osnovu izvršnih presuda donetih pred nadležnim sudovima u sporovima u vezi sa ovim članom.</p>
				<p class="v2-clan-left-1">U budžetu jedinice lokalne samouprave 
				mogu da se obezbede sredstva za prevoz učenika srednjih škola i 
				učenika koji pohađaju nastavu u dualnom obrazovanju koji imaju 
				prebivalište na teritoriji jedinice lokalne samouprave na 
				udaljenosti većoj od četiri kilometra od škole, odnosno od 
				prostorija poslodavca kod kojeg obavljaju učenje kroz rad, kao i u 
				slučajevima kada su škola, odnosno prostorije poslodavca kod 
				kojeg učenici obavljaju učenje kroz rad na teritoriji druge 
				jedinice lokalne samouprave.</p>
				<p class="v2-clan-left-1">Bliže uslove i merila za utvrđivanje 
				ekonomske cene programa vaspitanja i obrazovanja po detetu iz 
				stava 1. tačka 1) ovog člana, propisuje ministar.</p>
				<p><span class="hide-change">*Službeni glasnik RS, broj 6/2020</span></p>
				<p class="bold">Obezbeđivanje sredstava za viši kvalitet obrazovanja</p>
				<p class="clan">Član 190.</p>
				<p>Ustanova može učešćem jedinice lokalne samouprave ili od 
proširene delatnosti da obezbedi sredstva za viši kvalitet u oblasti 
predškolskog, osnovnog i srednjeg obrazovanja i vaspitanja.</p>
				<p>Sredstva iz stava 1. ovog člana, ustanova može obezbediti i 
sredstvima donatora ili sponzora, kao i dobrovoljnim učešćem roditelja 
dece i učenika, u skladu sa zakonom. </p>
				<p>Sredstva iz stava 1. ovog člana koriste se za poboljšanje uslova 
obrazovanja i vaspitanja u pogledu prostora, opreme i nastavnih sredstava,
 za ostvarivanje programa koji nisu osnovna delatnost ustanove, za 
ishranu i pomoć deci i učenicima.</p>
				<p class="bold">XII. КAZNENE ODREDBE</p>
				<p class="clan">Član 191.</p>
				<p>Novčanom kaznom od 100.000 do 1.000.000 dinara kazniće se za prekršaj ustanova ako:</p>
				<p>1) ne upiše dete u predškolsku ustanovu, odnosno osnovnu školu radi pohađanja pripremnog predškolskog programa (član 17);</p>
				<p>2) ne upiše dete u osnovnu školu (član 18);</p>
				<p>3) ne donese razvojni plan i godišnji plan rada u roku propisanom ovim zakonom ili ih ne primenjuje (čl. 50. i 62);</p>
				<p>4) sprovodi ogled bez odobrenja ministra ili vrši statusne promene za vreme ogleda, suprotno članu 51. ovog zakona;</p>
				<p>5) ne donese blagovremeno, odnosno ne ostvaruje program 
obrazovanja i vaspitanja ili ne preduzima mere za ostvarivanje principa, 
ciljeva i standarda postignuća (čl. 56, 58, 60–62, 65, 68. i 69); </p>
				<p>6) ne donese ili ne ostvaruje individualni obrazovni plan (član 76);</p>
				<p>7) ne propiše način i postupak za zaštitu i bezbednost dece, odnosno učenika (član 108);</p>
				<p>8) ne preduzima ili neblagovremeno preduzima odgovarajuće mere u 
slučajevima povreda zabrana iz čl. 110. i 111. ovog zakona i težih 
povreda radnih obaveza zaposlenih;</p>
				<p>9) dozvoli stranačko organizovanje ili delovanje u ustanovi i 
korišćenje prostora ustanove u te svrhe suprotno članu 113. ovog zakona;</p>
				<p>10) primi u radni odnos zaposlenog koji ne ispunjava uslove iz čl.
 139–145. ovog zakona ili na način i po postupku, suprotno čl. 152–155. 
ovog zakona;</p>
				<p>11) ne dostavi Ministarstvu sve podatke u vezi sa licencom 
nastavnika, vaspitača i stručnog saradnika iz čl. 149. i 150. ovog 
zakona;</p>
				<p>12) ne udalji sa rada zaposlenog zbog učinjene teže povrede radne obaveze (član 163);</p>
				<p>13) zaključi ugovor o izvođenju nastave suprotno članu 158. ovog zakona.</p>
				<p>Novčanom kaznom od 25.000 do 100.000 dinara za prekršaj iz ovog člana kazniće se i direktor, odnosno odgovorno lice ustanove.</p>
				<p class="clan">Član 192.</p>
				<p>Novčanom kaznom od 200.000 do 2.000.000 dinara kazniće se za 
prekršaj ustanova ako počne sa radom, organizuje izdvojeno odeljenje, 
obavlja proširenu delatnost, izvrši statusne promene i promene naziva i 
sedišta ustanove, suprotno čl. 90–98. i članu 103. ovog zakona.</p>
				<p>Za prekršaj iz stava 1. ovog člana kazniće se i direktor, odnosno
 odgovorno lice ustanove novčanom kaznom od 50.000 do 150.000 dinara.</p>
				<p class="clan"><span class="v2-clan-1">Član 193.</span></p>
				<p class="v2-clan-left-1">Novčanom kaznom u iznosu od 5.000 do 10.000 dinara kazniće se za 
prekršaj roditelj, odnosno drugi zakonski zastupnik deteta i učenika, 
odrasli i zaposleni ukoliko ne dostavi tačne podatke za potrebe vođenja 
registara iz člana 177. ovog zakona.</p>
				<p class="v2-clan-left-1">Novčanom kaznom od 50.000 do 1.000.000 dinara kazniće se za 
prekršaj tražilac podataka – pravno lice ukoliko dobijene podatke 
koristi ili objavljuje suprotno svrsi koju je naznačio u svom zahtevu i 
ovom zakonu (član 182. stav 6).</p>
				<p class="v2-clan-left-1">Novčanom kaznom od 5.000 do 100.000 dinara kazniće se za prekršaj
 tražilac podataka – fizičko lice ukoliko dobijene podatke koristi ili 
objavljuje suprotno svrsi koju je naznačio u svom zahtevu, odnosno 
suprotno ugovoru i ovom zakonu (član 182. stav 6).</p>
				<p class="v2-clan-left-1">Novčanom kaznom u iznosu od 50.000 do 100.000 dinara kazniće se 
za prekršaj ustanova o kojoj se vodi registar ustanova, ukoliko ne unosi
 i mesečno ažurira podatke u odgovarajuće registre, u skladu sa članom 
183. ovog zakona.</p>
				<p class="v2-clan-left-1">Novčanom kaznom u iznosu od 5.000 do 50.000 dinara kazniće se za 
prekršaj odgovorno lice ustanove za prekršaj iz stava 4. ovog člana.</p>
				<p><span class="hide-change">*Službeni glasnik RS, broj 6/2020</span></p>
				<p class="clan">Član 194.</p>
				<p>Novčanom kaznom od 5.000 do 100.000 dinara kazniće se za prekršaj
 roditelj, odnosno drugi zakonski zastupnik za povredu obaveze iz člana 
84. ovog zakona.</p>
				<p class="clan">Član 195.</p>
				<p>Novčanom kaznom od 30.000 do 100.000 hiljada dinara kazniće se 
roditelj, odnosno drugi zakonski zastupnik deteta ili učenika koji učini 
povredu zabrane iz čl. 111. i 112. ovog zakona.</p>
				<p class="clan">Član 196.</p>
				<p>Novčanom kaznom od 500.000 do 1.000.000 dinara kazniće se za 
prekršaj zavod ako ne pripremi odgovarajući materijal i dostavi ga 
ministru u određenom roku (član 48).</p>
				<p>Novčanom kaznom od 5.000 do 100.000 dinara kazniće se za prekršaj iz stava 1. ovog člana i direktor zavoda, kao odgovorno lice.</p>
				<p class="bold">XIII. PRELAZNE I ZAVRŠNE ODREDBE</p>
				<p class="clan">Član 197.</p>
				<p>Vlada će imenovati članove Nacionalnog prosvetnog saveta i Saveta
 za stručno obrazovanje i obrazovanje odraslih u skladu sa odredbama ovog 
zakona u roku od godinu dana od dana stupanja na snagu ovog zakona.</p>
				<p>Danom imenovanja članova Nacionalnog prosvetnog saveta i Saveta za
 stručno obrazovanje i obrazovanje odraslih u skladu sa odredbama ovog 
zakona, prestaje mandat članovima Nacionalnog prosvetnog saveta i Saveta
 za stručno obrazovanje i obrazovanje odraslih izabranih, odnosno 
imenovanih po propisima koji su važili do stupanja na snagu ovog zakona. </p>
				<p class="clan">Član 198.</p>
				<p>Vlada će, u roku od godinu dana od dana stupanja na snagu ovog 
zakona, utvrditi kriterijume za donošenje mreže srednjih škola i doneti 
akt o mreži srednjih škola.</p>
				<p>Vlada će, u roku od šest meseci od dana stupanja na snagu ovog 
zakona, utvrditi kriterijume za donošenje mreže predškolskih ustanova i 
osnovnih škola.</p>
				<p>Jedinica lokalne samouprave će, u roku od godinu dana od dana 
utvrđivanja kriterijuma iz stava 2. ovog člana, doneti akt o mreži 
predškolskih ustanova i osnovnih škola.</p>
				<p class="clan">Član 199.</p>
				<p>Podzakonski akti doneti do stupanja na snagu ovog zakona primenjuju
 se ako nisu u suprotnosti sa ovim zakonom, do donošenja novih 
podzakonskih akata na osnovu ovog zakona.</p>
				<p class="clan">Član 200.</p>
				<p>Ministar će doneti podzakonske akte u roku od godinu dana od dana
 stupanja na snagu ovog zakona, osim akta iz člana 187. stav 4. ovog 
zakona koji će doneti u roku od šest meseci od dana stupanja na snagu 
ovog zakona, do kada visinu sredstava iz člana 187. stav 2. tač. 1)–3) 
ovog zakona, ministar utvrđuje rešenjem.</p>
				<p class="clan">Član 201.</p>
				<p>Ustanova je dužna da u roku od šest meseci od dana stupanja na 
snagu ovog zakona usaglasi statut, organizaciju i način rada sa ovim 
zakonom.</p>
				<p class="clan">Član 202.</p>
				<p>Zavodi će usaglasiti organizaciju i rad sa ovim zakonom, u roku od tri meseca od dana stupanja na snagu ovog zakona.</p>
				<p class="clan">Član 203.</p>
				<p>Ogledi čije je sprovođenje započelo pre stupanja na snagu ovog 
zakona, vrednovaće se u skladu sa propisom koji je važio do stupanja na 
snagu ovog zakona.</p>
				<p class="hide-change" style="text-align: center"><em>Član 204.</em></p>
				<p class="hide-change" style="text-align: center"><em>Prestao je 
				da važi (vidi član 23. Zakona - 27/2018-22)</em></p>
				<p class="clan">Član 205.</p>
				<p>Zvanje pedagoškog savetnika i višeg pedagoškog savetnika koje je 
stekao nastavnik, vaspitač i stručni saradnik do 4. februara 1990. 
godine, na osnovu Zakona o stalnom stručnom usavršavanju nastavnog i 
vaspitnog osoblja („Službeni glasnik SRS”, br. 47/78 – prečišćeni tekst, 
16/79 i 43/84) izjednačava se zvanjem pedagoškog savetnika, odnosno višeg
 pedagoškog savetnika, iz člana 151. ovog zakona.</p>
				<p>Odredbe člana 151. stav 3. ovog zakona primenjuju se 
				<span class="v2-clan-left-1">danom stupanja na snagu propisa 
				kojim se utvrđuju koeficijenti na osnovu stečenog zvanja.</span></p>
				<p class="hide-change">*Službeni glasnik RS, broj 10/2019</p>
				<p class="clan">Član 206.</p>
				<p>Nastavnici, vaspitači i stručni saradnici koji obavljaju 
obrazovno-vaspitni rad u školi, a koji su ispunjavali uslove u pogledu 
stepena i vrste obrazovanja po propisima koji su važili prilikom prijema u
 radni odnos, mogu i dalje da obavljaju obrazovno-vaspitni rad u školi i 
mogu biti preuzeti, u smislu ovog zakona.</p>
				<p>Zaposlenom koji je neraspoređen u smislu ovog zakona, a nije 
preuzet sa liste do 1. decembra 2017. godine, radni odnos prestaje do 
31. decembra 2017. godine.</p>
				<p>Zaposleni iz stava 2. ovog člana, ostvaruje pravo na otpremninu 
na način propisan zakonom kojim se uređuje način utvrđivanja maksimalnog 
broja zaposlenih u javnom sektoru.</p>
				<p class="clan">Član 207.</p>
				<p>Smatra se da licencu ima lice koje je položilo stručni ispit u 
oblasti obrazovanja, a 25. juna 2003. godine nije bilo u radnom odnosu u 
ustanovi. </p>
				<p>Smatra se da licencu ima nastavnik, vaspitač i stručni saradnik 
koji je 25. juna 2003. godine bio u radnom odnosu u ustanovi, a imao je 
prekid radnog odnosa posle ovog datuma, i položio stručni ispit u 
oblasti obrazovanja do 25. juna 2005. godine. </p>
				<p>Smatra se da licencu ima pripravnik – volonter koji se godinu 
dana osposobljavao za samostalan obrazovno-vaspitni rad u ustanovi i koji
 je položio stručni ispit u oblasti obrazovanja do 25. juna 2005. godine.</p>
				<p>Nastavniku, vaspitaču i stručnom saradniku koji je pre zasnivanja 
radnog odnosa u ustanovi u Republici Srbiji položio stručni ispit u 
oblasti obrazovanja po propisima Republike Crne Gore, položeni stručni 
ispit priznaje se kao licenca, ako je taj ispit položen do 16. juna 
2006. godine. </p>
				<p>Nastavniku, vaspitaču i stručnom saradniku koji je pre zasnivanja 
radnog odnosa u ustanovi u Republici Srbiji položio stručni ispit u 
oblasti obrazovanja i vaspitanja po propisima Republike Srpske, položeni 
stručni ispit priznaje se kao licenca, ako je taj ispit položen u vreme 
kada je nastavnik, vaspitač i stručni saradnik bio u radnom odnosu u 
Republici Srpskoj.</p>
				<p>Stručnom saradniku – bibliotekaru koji nema položen stručni ispit
 u oblasti obrazovanja, a ima položen ispit u oblasti bibliotekarstva, na
 ispitu za licencu priznaje se odgovarajući deo položenog ispita. </p>
				<p>Stručnom saradniku – bibliotekaru koji je prvi put zasnovao radni
 odnos u ustanovi posle 25. juna 2003. godine i položio stručni ispit u 
oblasti bibliotekarstva, na ispitu za licencu ne priznaje se 
odgovarajući deo položenog ispita.</p>
				<p>Nastavnik, vaspitač i stručni saradnik koji je prvi put zasnovao 
radni odnos u ustanovi posle 25. juna 2003. godine i koji je položio 
stručni ispit u oblasti obrazovanja do 25. juna 2005. godine, smatra se 
da nema licencu. </p>
				<p>Pripravnik – volonter koji je angažovan u ustanovi posle 25. juna
 2003. godine i koji je položio stručni ispit u oblasti obrazovanja do 
25. juna 2005. godine, smatra se da nema licencu.</p>
				<p>Nastavnik sa stečenim specijalističkim strukovnim studijama 
drugog stepena koji je ispunjavao uslove i zasnovao radni odnos u 
ustanovi do stupanja na snagu ovog zakona, smatra se da ispunjava uslove 
iz člana 140. ovog zakona.</p>
				<p class="clan">Član 208.</p>
				<p>Postupci započeti do dana stupanja na snagu ovog zakona okončaće 
se po odredbama Zakona o osnovama sistema obrazovanja i vaspitanja 
(„Službeni glasnik RS”, br. 72/09, 52/11, 55/13, 35/15 – autentično 
tumačenje, 68/15 i 62/16 – US).</p>
				<p class="clan">Član 209.</p>
				<p>Danom stupanja na snagu ovog zakona prestaje da važi član 12. Zakona o obrazovanju odraslih („Službeni glasnik RS”, broj 55/13).</p>
				<p>Danom stupanja na snagu ovog zakona prestaje da važi Zakon o 
osnovama sistema obrazovanja i vaspitanja („Službeni glasnik RS”, br. 
72/09, 52/11, 55/13, 35/15 – autentično tumačenje, 68/15 i 62/16 – US).</p>
				<p class="clan">Član 210.</p>
				<p>Ovaj zakon stupa na snagu osmog dana od dana objavljivanja u „Službenom glasniku Republike Srbije”.</p>
				<p class="bold">ODREDBE КOJE NISU UNETE U "PREČIŠĆEN TEКST" 
				ZAКONA</p>
				<p class="auto-style1"><em>Zakon o izmenama i dopunama Zakona o 
				osnovama sistema obrazovanja i vaspitanja: "Službeni glasnik RS", 
				broj 10/2019-5</em></p>
				<p class="clan"><strong>Član 29.</strong></p>
				<p class="Basic-Paragraph"><strong>Organ upravljanja ustanove 
				dužan je da radno-pravni status direktora, uskladi sa odredbama 
				ovog zakona, u roku od 30 dana od dana stupanja na snagu ovog 
				zakona.</strong></p>
				<p class="clan"><strong>Član 30.</strong></p>
				<p class="Basic-Paragraph"><strong>Zaposleni koji nije stekao 
				odgovarajuće obrazovanje za izvođenje nastave i drugih oblika 
				obrazovno-vaspitnog rada u školi za učenike sa smetnjama u 
				razvoju i invaliditetom, obavezan je da u roku od četiri godine 
				od dana stupanja na snagu ovog zakona, stekne odgovarajuće 
				obrazovanje.</strong></p>
				<p class="clan"><strong>Član 31.</strong></p>
				<p class="Basic-Paragraph"><strong>Izuzetno od člana 144. stav 
				1. Zakona o osnovama sistema obrazovanja i vaspitanja („Službeni 
				glasnik RS”, br. 88/17 i 27/18 – dr. zakon) medicinska sestra 
				koja je zasnovala radni odnos u ustanovi pre stupanja na snagu 
				Zakona o predškolskom vaspitanju i obrazovanju („Službeni glasnik 
				RS”, br. 18/10, 101/17 i 113/17 – dr. zakon), može da obavlja 
				vaspitno-obrazovni rad u predškolskoj ustanovi bez licence.
				</strong></p>
				<p class="clan"><strong>Član 32.</strong></p>
				<p class="Basic-Paragraph"><strong>Ministar će doneti 
				podzakonske akte za sprovođenje ovog zakona u roku od godinu dana 
				od dana stupanja na snagu ovog zakona.</strong></p>
				<p class="clan"><strong>Član 33.</strong></p>
				<p class="Basic-Paragraph"><strong>Ovaj zakon stupa na snagu 
				osmog dana od dana objavljivanja u „Službenom glasniku Republike 
				Srbije”.</strong></p>
				<p class="Basic-Paragraph">&nbsp;</p>
				<p class="auto-style1"><em>Zakon o izmenama i dopunama Zakona o 
				osnovama sistema obrazovanja i vaspitanja: "Službeni glasnik RS", 
				broj 6/2020-20</em></p>
				<p class="clan"><strong>Član 23.</strong></p>
				<p class="Basic-Paragraph"><strong>Ustanova, odnosno 
				visokoškolska ustanova će pokrenuti postupak za dodelu JOB-a 
				svoj deci, učenicima, odraslima i studentima, koji su u sistemu 
				obrazovanja i vaspitanja, odnosno u sistemu visokog obrazovanja ili 
				su bili u tom sistemu počev od školske 2016/2017. godine, a na 
				osnovu podataka iz evidencija čiji je rukovalac.</strong></p>
				<p class="clan"><strong>Član 24.</strong></p>
				<p class="Basic-Paragraph"><strong>Ministar će doneti 
				podzakonske akte za sprovođenje ovog zakona u roku od godinu dana 
				od dana stupanja na snagu ovog zakona.</strong></p>
				<p class="clan"><strong>Član 25.</strong></p>
				<p class="Basic-Paragraph"><strong>Danom stupanja na snagu ovog 
				zakona prestaju da važe odredbe čl. 114–117, čl. 119–122, član 
				123. st. 1–3. i stav 5, član 124. i član 153. Zakona o visokom 
				obrazovanju („Službeni glasnik RS”, br. 88/17, 27/18 – dr. zakon, 
				73/18 i 67/19).</strong></p>
				<p class="clan"><strong>Član 26.</strong></p>
				<p class="Basic-Paragraph"><strong>Ovaj zakon stupa na snagu 
				osmog dana od dana objavljivanja u „Službenom glasniku Republike 
				Srbije”.</strong></p>
				<p class="auto-style1">&nbsp;</p>
				<p>&nbsp;</p>
	</div>

