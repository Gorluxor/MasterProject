<meta http-equiv="content-type" content="text/html;charset=utf-8"><link href="http://www.pravno-informacioni-sistem.rs/SlGlasnikPortal/glasnik.css" rel="stylesheet" type="text/css">
<style type="text/css">
 p.MsoNormal
	{margin-top:0cm;
	margin-right:0cm;
	margin-bottom:0.667rem;
	margin-left:0cm;
	line-height:107%;
	font-size:0.917rem;
	font-family:"Calibri",sans-serif;
	}
.auto-style1 {
	text-align: center;
}
a {
	color: #008000;
}
.auto-style2 {
	color: #008000;
}
.auto-style3 {
	text-align: justify;
	font-size: 1rem;
	font-family: "Times New Roman", serif;
	margin-left: 0cm;
	margin-right: 0cm;
	margin-top: 0cm;
	margin-bottom: 0rem;
}
</style>


<p class="redakcijskipreciscentekst">Redakcijski prečišćen tekst</p>


<p class="nevazeciakt">Nevažeći akt</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p class="odluka-zakon">ZAКON</p>
<p class="odluka-zakon">o žigovima</p>
<p class="auto-style1">„Službeni glasnik RS“ br. 104 od 16. decembra 2009, 10 od 
30. januara 2013, <span title="Zakon o izmenama i dopunama Zakona o privrednim društvima ('Službeni glasnik RS', broj 44/2018)">44 od 8. juna 2018 - 
<span class="auto-style2">dr. zakon</span></span></p>


<p class="clan">I. OSNOVNE ODREDBE</p>

<p class="clan">Član 1.</p>
<p>Ovim zakonom uređuju se način sticanja i zaštita prava na 
znak u prometu robe, odnosno usluga.</p>
<p>Žig je pravo kojim se štiti znak koji u prometu služi za 
razlikovanje robe, odnosno usluga jednog fizičkog ili pravnog lica od iste ili 
slične robe, odnosno usluga drugog fizičkog ili pravnog lica.</p>
<p>Žigom u smislu ovog zakona, smatra se i žig koji je 
međunarodno registrovan za teritoriju Republike Srbije, na osnovu 
<a href="http://www.e-glasnik.rs/SlGlasnikPortal/viewdoc?uuid=6c5adee8-30a3-41bb-8ec2-985e4b4513b8" target="_blank">Madridskog 
aranžmana o međunarodnom registrovanju žigova</a> (u daljem tekstu: Madridski 
aranžman), odnosno 
<a href="http://www.e-glasnik.rs/SlGlasnikPortal/viewdoc?uuid=ea3c7c01-faef-40cc-a7a9-3761421dfd85" target="_blank">Protokola uz Madridski aranžman o međunarodnom registrovanju 
žigova</a> (u daljem tekstu: Madridski protokol).</p>
<p>Odredbe ovog zakona primenjuju se i na žigove iz stava 3. 
ovog člana ako pojedina pitanja nisu uređena Madridskim aranžmanom, odnosno 
Madridskim protokolom. </p>

<p class="clan">Član 2.</p>
<p>Žig može biti individualni, kolektivni ili žig garancije.</p>
<p>Кolektivni žig je žig pravnog lica koje predstavlja određeni 
oblik udruživanja proizvođača, odnosno davalaca usluga, koji imaju pravo da 
koriste subjekti koji su članovi tog udruženja, pod uslovima propisanim ovim 
zakonom.</p>
<p>Кorisnik kolektivnog žiga ima pravo da koristi taj žig samo 
na način predviđen opštim aktom o kolektivnom žigu.</p>
<p>Žig garancije je žig koji koristi više privrednih društava 
pod nadzorom nosioca žiga, a koji služi kao garancija kvaliteta, geografskog 
porekla, načina proizvodnje ili drugih zajedničkih obeležja robe ili usluga tih 
privrednih društava.</p>
<p>Nosilac žiga garancije mora da dozvoli korišćenje žiga 
garancije svakom privrednom društvu za robe ili usluge, koje imaju zajedničke 
karakteristike propisane opštim aktom o žigu garancije. </p>

<p class="clan">Član 3.</p>
<p>Žigom u smislu ovog zakona, ne smatraju se pečat, štambilj i 
službeni znak za obeležavanje dragocenih metala.</p>

<p class="clan">II. PREDMET I USLOVI ZAŠTITE</p>

<p class="clan">Član 4.</p>
<p>Žigom se štiti znak koji se može grafički predstaviti<span class="v2-clan-left-1"> pod 
uslovom da je podoban za razlikovanje u prometu robe, odnosno usluga jednog 
fizičkog ili pravnog lica od robe, odnosno usluga drugog fizičkog ili pravnog 
lica</span>. </p>
<p>Znak se može sastojati od reči, slogana, slova, brojeva, 
slika, crteža, rasporeda boja, trodimenzionalnih oblika, kombinacija tih 
znakova, kao i od muzičkih fraza prikazanih notnim pismom i sl.</p>

<p class="hide-change">*Službeni glasnik RS, broj 10/2013</p>

<p class="clan">Član 5. </p>
<p>Žigom se ne može zaštititi znak:</p>
<p class="v2-clan-left-1">1) koji ne ispunjava uslov iz člana 4. ovog zakona;</p>
<p><span class="v2-clan-left-1">2)</span> koji je protivan javnom poretku ili prihvaćenim 
moralnim principima;</p>
<p><span class="v2-clan-left-1">3)</span> koji po svom ukupnom izgledu nije podoban za 
razlikovanje robe, odnosno usluga u prometu; </p>
<p class="v2-clan-left-1">4) koji se sastoji isključivo od trodimenzionalnog 
oblika određenog prirodom robe ili oblika robe koji je neophodan za dobijanje 
određenog tehničkog rezultata ili od oblika koji bitno utiče na vrednost robe;</p>
<p class="v2-clan-left-1">5) koji se sastoji isključivo od oznaka ili podataka 
koji u prometu mogu služiti za označavanje vrste, kvaliteta, količine, namene, 
vrednosti, geografskog porekla, vremena proizvodnje robe ili pružanja usluga, ili 
drugih karakteristika robe, odnosno usluga;</p>
<p><span class="v2-clan-left-1">6)</span> koji je <span class="v2-clan-left-1">u svakodnevnom govoru ili u dobrim trgovinskim 
običajima postao</span> uobičajen za označavanje određene vrste robe, odnosno usluga;</p>
<p class="v2-clan-left-1">7) koji svojim izgledom ili sadržajem može da dovede u 
zabludu učesnike u prometu u pogledu npr. vrste, kvaliteta ili geografskog 
porekla robe ili drugih svojstava robe, odnosno usluga;</p>
<p><span class="v2-clan-left-1">8)</span> koji sadrži zvanične znakove ili punceve za kontrolu 
ili garanciju kvaliteta ili ih podražava<span class="v2-clan-left-1">, osim po pisanom odobrenju nadležnog 
organa</span>; </p>
<p><span class="v2-clan-left-1">9)</span> koji je istovetan ranije zaštićenom znaku za istu vrstu 
robe, odnosno usluga; </p>
<p><span class="v2-clan-left-1">10)</span> koji je istovetan ranije zaštićenom znaku drugog lica 
za sličnu vrstu robe, odnosno usluga, ili sličan ranije zaštićenom znaku drugog 
lica za istovetnu ili sličnu vrstu robe, odnosno usluga, ako postoji verovatnoća 
da zbog te istovetnosti, odnosno sličnosti nastane zabuna u relevantnom delu 
javnosti, koja obuhvata i verovatnoću dovođenja u vezu tog znaka sa ranije 
zaštićenim znakom; </p>
<p><span class="v2-clan-left-1">11)</span> koji je istovetan ili sličan, za istu ili sličnu vrstu 
robe, odnosno usluga znaku drugog lica koji je poznat u Republici Srbiji u 
smislu člana 6bis Pariske konvencije o zaštiti industrijske svojine (u daljem 
tekstu: opštepoznati znak); </p>
<p><span class="v2-clan-left-1">12)</span> koji, bez obzira na robu, odnosno usluge na koje se 
odnosi, predstavlja reprodukciju, imitaciju, prevod ili transliteraciju 
zaštićenog znaka drugog lica ili njegovog bitnog dela, koji je kod učesnika u 
prometu u Republici Srbiji nesumnjivo poznat kao znak visoke reputacije (u daljem 
tekstu: čuveni žig), ako bi se korišćenjem takvog znaka nelojalno izvlačila 
korist iz stečene reputacije čuvenog žiga ili bi se štetilo njegovom 
distinktivnom karakteru, odnosno reputaciji; </p>
<p><span class="v2-clan-left-1">13)</span> koji svojim izgledom ili sadržajem povređuje autorska 
prava ili druga prava industrijske svojine; </p>
<p><span class="v2-clan-left-1">14)</span> koji sadrži državni ili drugi javni grb, zastavu ili 
simbol, naziv ili skraćenicu naziva neke zemlje ili međunarodne organizacije, kao 
i njihovo podražavanje, osim po odobrenju nadležnog organa odnosne zemlje ili 
organizacije;</p>
<p><span class="v2-clan-left-1">15)</span> koji predstavlja ili podražava nacionalni ili 
religijski simbol.</p>
<p>Znak iz stava 1. tač. <span class="v2-clan-left-1">3), 5) i 6)</span> ovog člana može se 
zaštititi žigom ako podnosilac prijave dokaže da je ozbiljnim korišćenjem znak 
postao podoban za razlikovanje u prometu robe, odnosno usluga na koje se odnosi.
</p>
<p>Zaštićenim znakom <span class="v2-clan-left-1">iz stava 1. tač. 9), 10) i 12)</span> ovog 
člana smatra se znak koji je zaštićen žigom za teritoriju Republike Srbije, a 
zaštićenim znakom <span class="v2-clan-left-1">iz stava 1. tač. 9) i 10)</span> ovog člana smatra se i znak koji je 
predmet prijave za priznanje žiga za teritoriju Republike Srbije, pod uslovom da 
žig po toj prijavi bude priznat.</p>
<p class="v2-clan-left-1">U slučaju iz stava 1. tač. 10)–13) ovog člana znak se 
može zaštititi žigom uz izričitu pisanu saglasnost nosioca ranijeg prava.</p>
<p>Кod utvrđivanja da li je znak <span class="v2-clan-left-1">iz stava 1. tačka 11)</span> ovog 
člana opštepoznati znak, odnosno da li je znak <span class="v2-clan-left-1">iz stava 1. tačka 12)</span> ovog člana 
čuveni žig, uzima se u obzir upoznatost relevantnog dela javnosti sa znakom, 
uključujući i poznavanje do koga je došlo putem promocije znaka. Relevantnim delom 
javnosti smatraju se stvarni i potencijalni korisnici robe, odnosno usluga, koje 
se obeležavaju tim znakom, kao i lica uključena u distributerske tokove te robe, 
odnosno usluga. </p>
<p>Znak koji sadrži lik ili lično ime lica može se zaštititi 
samo po<span class="v2-clan-left-1"> pisanoj saglasnosti</span> tog lica.</p>
<p>Znak koji sadrži lik ili lično ime umrlog lica može se 
zaštititi samo po pristanku roditelja, supružnika i dece umrlog.</p>
<p>Znak koji sadrži lik ili lično ime istorijske ili druge 
umrle znamenite ličnosti može se zaštititi uz dozvolu nadležnog organa i 
<span class="v2-clan-left-1">pisane 
saglasnosti</span> supružnika i srodnika do trećeg stepena srodstva. </p>

<p class="hide-change">*Službeni glasnik RS, broj 10/2013</p>

<p class="clan">Član 6.</p>
<p>Strana fizička i pravna lica u pogledu zaštite znaka žigom 
u Republici Srbiji uživaju ista prava kao i domaća fizička i pravna lica ako to 
proizilazi iz međunarodnih ugovora, ili iz načela uzajamnosti. Postojanje 
uzajamnosti dokazuje lice koje se na uzajamnost poziva. </p>

<p class="clan">III. POSTUPAК ZAŠTITE</p>

<p class="bold">Zajedničke odredbe</p>

<p class="clan">Član 7.</p>
<p>Pravna zaštita žigova ostvaruje se u upravnom postupku koji 
vodi organ državne uprave nadležan za poslove intelektualne svojine (u daljem 
tekstu: nadležni organ).</p>
<p>Protiv odluka nadležnog organa iz stava 1. ovog člana, može 
se izjaviti žalba Vladi u roku od 15 dana od dana prijema odluke. 
</p>
<p>Protiv odluke Vlade o žalbi, može se pokrenuti upravni spor 
u roku od 30 dana od dana prijema odluke Vlade. </p>

<p class="clan">Član 8.</p>
<p>Nadležni organ vodi Registar prijava za priznanje žiga (u 
daljem tekstu: Registar prijava) i Registar žigova. </p>
<p>Registar prijava sadrži naročito: broj prijave i datum 
podnošenja prijave; podatke o podnosiocu prijave; izgled znaka i naznačenje roba i 
usluga na koje se znak odnosi; podatke o promenama koje se odnose na prijavu 
(prenos prava, licenca, zaloga, franšiza i dr.). </p>
<p>Registar žigova sadrži naročito: registarski broj žiga i 
datum upisa žiga u Registar žigova; podatke o nosiocu žiga; izgled znaka i 
naznačenje roba i usluga na koje se znak odnosi; podatke o promenama koje se 
odnose na žig (prenos prava, licenca, zaloga, franšiza i dr.).</p>
<p>Vlada bliže propisuje sadržinu registara iz stava 1. ovog 
člana. </p>

<p class="clan">Član 9.</p>
<p>Registri iz člana 8. ovog zakona su javne knjige i 
zainteresovana lica mogu da ih dobiju na uvid. </p>
<p>Spise priznatih žigova, stranke i treća lica mogu da 
razgledaju na pismeni ili usmeni zahtev, u prisustvu službenog lica.</p>
<p>Na pismeni zahtev zainteresovanih lica i uz plaćanje 
propisane takse, nadležni organ izdaje kopije dokumenata i odgovarajuće potvrde 
i uverenja o činjenicama o kojima vodi službenu evidenciju. </p>

<p class="clan">Član 10.</p>
<p>Strano fizičko ili pravno lice <span class="v2-clan-left-1">koje nema prebivalište, 
odnosno sedište na teritoriji Republike Srbije</span> u postupku pred nadležnim 
organom mora zastupati zastupnik upisan u Registar zastupnika koji vodi nadležni 
organ ili domaći advokat. </p>
<p>U Registar zastupnika koji vodi nadležni organ upisuju se 
fizička i pravna lica koja ispunjavaju uslove utvrđene zakonom kojim se uređuju 
patenti. </p>

<p class="hide-change">*Službeni glasnik RS, broj 10/2013</p>

<p class="clan">Član 11.</p>
<p>Lice koje obavlja poslove zastupanja u ostvarivanju prava iz 
ovog zakona mora imati završen pravni fakultet. </p>

<p class="bold">Pokretanje postupka za priznanje žiga</p>

<p class="clan">Član 12.</p>
<p>Postupak za priznanje žiga pokreće se prijavom za priznanje 
žiga (u daljem tekstu: prijava). </p>
<p>Bitni delovi prijave su:</p>
<p>1) zahtev za priznanje žiga;</p>
<p>2) znak koji se želi zaštititi žigom;</p>
<p>3) spisak robe, odnosno usluga na koje se znak odnosi.</p>
<p>Prijava sadrži zahtev za priznanje samo jednog žiga koji se 
odnosi na jednu ili više vrsta robe, odnosno usluga. </p>
<p>Zahtev iz stava 2. tačka 1) ovog člana sadrži naročito: 
podatke o podnosiocu prijave; naznačenje da li je u pitanju individualni, 
kolektivni ili žig garancije; izgled znaka; naznačenje klasa u koje je svrstana 
roba, odnosno usluge, prema Ničanskom aranžmanu o međunarodnoj klasifikaciji 
robe i usluga radi registrovanja žigova (u daljem tekstu: Međunarodna 
klasifikacija robe i usluga); potpis i pečat podnosioca prijave. </p>
<p>Ako znak iz stava 2. tačka 2) ovog člana sadrži figurativni 
element, njegov izgled mora biti jasan, urađen na kvalitetnom papiru i pogodan za 
reprodukovanje. </p>
<p>Robe, odnosno usluge iz stava 2. tačka 3) ovog člana moraju 
biti<span class="v2-clan-left-1"> označene i svrstane</span> prema klasama iz Međunarodne klasifikacije roba i 
usluga. </p>
<p>Vlada bliže propisuje sadržinu zahteva iz stava 2. tačka 1) 
ovog člana, određuje priloge koji se podnose uz zahtev za priznanje žiga i 
propisuje njihovu sadržinu. </p>

<p class="hide-change">*Službeni glasnik RS, broj 10/2013</p>
<p class="auto-style3" style="text-justify: inter-ideograph; text-autospace: ideograph-other;">
<em>NAPOMENA IZDAVAČA: </em><span lang="SR-CYRL-RS"><em>Prestaje da važi odredba 
člana 12. stav 4. Zakona, u delu u kom se ustanovljava obaveza upotrebe pečata u 
poslovanju društava i preduzetnika, danom početka primene člana 160. Zakona o 
izmenama i dopunama Zakona o privrednim društvima („Službeni glasnik RS“, broj 
44/2018), odnosno 1. oktobra 2018. godine (vidi član 160. Zakona – 44/2018-27).</em><o:p></o:p></span></p>
<p class="auto-style3" style="text-justify: inter-ideograph; text-autospace: ideograph-other;">
<span lang="SR-CYRL-RS"><o:p>&nbsp;</o:p></span></p>
<p class="hide-change">&nbsp;</p>

<p class="bold">Prijava za priznanje kolektivnog žiga i žiga garancije</p>

<p class="clan">Član 13.</p>
<p>Pored delova prijave iz člana 12. ovog zakona uz prijavu za 
priznanje kolektivnog žiga prilaže se opšti akt o kolektivnom žigu, a uz prijavu 
za priznanje žiga garancije opšti akt o žigu garancije.</p>
<p>Opšti akt o kolektivnom žigu sadrži: podatke o podnosiocu 
prijave, odnosno licu ovlašćenom da ga predstavlja; odredbe o izgledu znaka i 
robi, odnosno uslugama na koje se znak odnosi; odredbe o tome ko ima pravo na 
korišćenje kolektivnog žiga i pod kojim uslovima; odredbe o pravima i obavezama 
korisnika kolektivnog žiga u slučaju povrede žiga i odredbe o merama i 
posledicama u slučaju nepridržavanja odredaba opšteg akta. </p>
<p>Opšti akt o žigu garancije, pored podataka i odredaba iz 
stava 2. ovog člana, sadrži i odredbe o zajedničkim karakteristikama robe, 
odnosno usluga koje se garantuju žigom garancije i odredbe o nadzoru korišćenja 
žiga garancije od strane njegovog nosioca prava.</p>
<p>Podnosilac prijave, odnosno nosilac kolektivnog žiga, 
odnosno žiga garancije, dužan je da nadležnom organu dostavi svaku izmenu opšteg 
akta o kolektivnom žigu, odnosno o žigu garancije.</p>
<p>Svako može pregledati opšti akt o kolektivnom žigu, odnosno 
o žigu garancije. </p>

<p class="clan">Član 14.</p>
<p>U upravnom postupku pred nadležnim organom plaćaju se takse 
i naknade troškova postupka, saglasno posebnim propisima kojima se uređuju 
administrativne takse i naknade troškova postupka i troškova za pružanje 
informacionih usluga. </p>

<p class="bold">Registar prijava</p>

<p class="clan">Član 15.</p>
<p>U Registar prijava upisuju se podaci o delovima prijave iz 
člana 12. i podaci iz člana 13. ovog zakona kao i drugi propisani podaci.</p>

<p class="bold">Datum podnošenja prijave</p>

<p class="clan">Član 16.</p>
<p>Za priznanje datuma podnošenja prijave potrebno je da prijava 
podneta nadležnom organu na taj datum sadrži:</p>
<p>1) naznačenje da se traži priznanje žiga;</p>
<p>2) ime i prezime, odnosno poslovno ime i adresu podnosioca 
prijave;</p>
<p>3) znak koji se želi zaštititi;</p>
<p>4) spisak roba, odnosno usluga na koje se znak odnosi.</p>
<p>Po prijemu prijave nadležni organ ispituje da li prijava 
sadrži delove iz stava 1. ovog člana. </p>
<p>Na prijavu podnetu nadležnom organu, koja sadrži delove iz 
stava 1. ovog člana upisuje se broj prijave i dan i čas njenog prijema u 
nadležnom organu i o tome se podnosiocu prijave izdaje potvrda.</p>
<p>Ako prijava ne sadrži delove iz stava 1. ovog člana 
nadležni organ će pozvati podnosioca prijave da u roku od 30 dana otkloni 
nedostatke zbog kojih prijava nije mogla biti upisana u Registar prijava.</p>
<p>Ako podnosilac prijave u roku iz stava 4. ovog člana ne 
otkloni nedostatke, nadležni organ zaključkom odbacuje prijavu. </p>
<p>Protiv zaključka iz stava 5. ovog člana može se izjaviti 
žalba.</p>
<p>Ako podnosilac prijave u roku iz stava 4. ovog člana 
otkloni nedostatke, nadležni organ zaključkom priznaje kao datum podnošenja 
prijave onaj datum kad je podnosilac prijave dostavio podnesak kojim otklanja 
uočene nedostatke.</p>
<p>Prijava kojoj je priznat datum podnošenja upisuje se u 
Registar prijava.</p>

<p class="bold">Pravo prvenstva</p>

<p class="clan">Član 17.</p>
<p>Podnosilac prijave ima pravo prvenstva od datuma podnošenja 
prijave u odnosu na sva druga lica koja su za isti ili sličan znak kojim se 
obeležava ista ili slična roba, odnosno usluge, docnije podnela prijavu. 
</p>

<p class="v2-bold-1">Кonvencijsko pravo prvenstva</p>

<p class="hide-change">*Službeni glasnik RS, broj 10/2013</p>

<p class="clan">Član 18. </p>
<p>Pravnom ili fizičkom licu koje je podnelo urednu prijavu 
žiga sa dejstvom u nekoj zemlji članici Pariske unije ili Svetske trgovinske 
organizacije, priznaće se u Republici Srbiji<span class="v2-clan-left-1"> konvencijsko</span> pravo prvenstva od 
datuma podnošenja te prijave ako u Republici Srbiji za isti znak i za iste robe, 
odnosno usluge podnese prijavu u roku od šest meseci od dana podnošenja prijave<span class="v2-clan-left-1">
</span>&nbsp;u odnosnoj zemlji. U zahtevu za priznanje žiga naznačava se datum podnošenja, broj 
prijave i zemlja za koju je prijava podneta.</p>
<p>Urednom prijavom iz stava 1. ovog člana smatra se svaka 
prijava koja ispunjava uslove urednosti prema nacionalnom zakonodavstvu zemlje 
članice Pariske unije ili Svetske trgovinske organizacije za koju je prijava 
podneta, ili prema propisima međunarodne organizacije nastale na osnovu 
međunarodnog ugovora zaključenog između ovih zemalja, bez obzira na kasniju pravnu 
sudbinu te prijave. </p>
<p>Pravno ili fizičko lice iz stava 1. ovog člana dužno je da 
u roku od tri meseca od dana podnošenja prijave u Republici Srbiji, dostavi 
nadležnom organu prepis prijave iz stava 1. ovog člana overen od strane 
nadležnog organa zemlje članice Pariske unije, Svetske trgovinske organizacije, 
odnosno međunarodne organizacije, kojoj je ta prijava podneta. </p>
<p><span class="hide-change"><em>Brisani su raniji st. 4 - 6. (vidi član 5. Zakona - 
10/2013-34)</em></span></p>

<p class="hide-change">*Službeni glasnik RS, broj 10/2013</p>

<p class="v2-bold-1">Uverenje o pravu prvenstva</p>

<p class="hide-change">*Službeni glasnik RS, broj 10/2013</p>

<p class="v2-clan-1">Član 18a</p>
<p class="v2-clan-left-1">Na zahtev domaćeg ili stranog fizičkog ili pravnog 
lica koje je kod nadležnog organa podnelo urednu prijavu za priznanje žiga, 
nadležni organ izdaje uverenje o pravu prvenstva.</p>
<p class="v2-clan-left-1">Zahtev za izdavanje uverenja o pravu prvenstva sadrži 
naročito: podatke o podnosiocu prijave, izgled znaka; spisak robe, odnosno 
usluga; dokaz o uplati takse za uverenje.</p>
<p class="v2-clan-left-1">Uverenje o pravu prvenstva sadrži naročito: podatke o 
podnosiocu prijave; broj prijave; podatke o datumu podnošenja prijave; izgled 
znaka i spisak robe, odnosno usluga.</p>
<p class="v2-clan-left-1">Vlada bliže propisuje sadržinu zahteva iz stava 2. 
ovog člana i sadržinu uverenja o pravu prvenstva iz stava 3. ovog člana.</p>

<p class="hide-change">*Službeni glasnik RS, broj 10/2013</p>

<p class="v2-clan-1">Sajamsko pravo prvenstva</p>
<p class="hide-change">*Službeni glasnik RS, broj 10/2013</p>

<p class="clan">Član 19.</p>
<p>Podnosilac prijave koji je u roku od tri meseca pre 
podnošenja prijave upotrebio određeni znak za obeležavanje robe, odnosno usluga na 
izložbi ili sajmu međunarodnog karaktera u Republici Srbiji ili u drugoj zemlji 
članici Pariske unije ili Svetske trgovinske organizacije, može u prijavi 
tražiti priznanje prava prvenstva od dana prve upotrebe tog znaka. 
</p>
<p>Podnosilac prijave iz stava 1. ovog člana uz prijavu 
dostavlja potvrdu nadležnog organa zemlje članice Pariske unije ili Svetske 
trgovinske organizacije da je u pitanju izložba, odnosno sajam međunarodnog 
karaktera, uz naznačenje podataka o vrsti izložbe, odnosno sajma, mestu 
održavanja, datumu otvaranja i zatvaranja izložbe, odnosno sajma, i datumu prve 
upotrebe znaka čija se zaštita traži. </p>
<p>Uverenje da je izložbi, odnosno sajmu održanom u Republici 
Srbiji zvanično priznat međunarodni karakter izdaje Privredna komora Srbije. 
</p>

<p class="clan">Član 20.</p>
<p>Priznanjem prava prvenstva iz člana 19. ovog zakona ne 
produžavaju se rokovi iz člana 18. ovog zakona. </p>

<p class="clan">Član 21.</p>
<p>U prijavi se ne može naknadno bitno izmeniti izgled znaka 
niti dopuniti spisak robe, odnosno usluga. </p>
<p>Bitnom izmenom znaka u smislu stava 1. ovog člana smatra se 
svaka izmena koja menja distinktivni karakter znaka. </p>
<p>Ne smatra se dopunom spiska robe, odnosno usluga njegovo 
preciziranje. </p>

<p class="clan">Član 22.</p>
<p>Prijave se ispituju po redosledu određenom datumom njihovog 
podnošenja.</p>
<p>Izuzetno od odredbe stava 1. ovog člana prijava se može 
rešavati po hitnom postupku:</p>
<p>1) u slučaju sudskog spora ili pokrenutog inspekcijskog 
nadzora ili carinskog postupka, na zahtev suda ili nadležnog organa tržišne 
inspekcije, odnosno carinskog organa; </p>
<p>2) ako je podnet zahtev za međunarodno registrovanje žiga, 
ukoliko se na njega primenjuje Madridski aranžaman; </p>
<p>3) ako je saglasno drugim propisima neophodno izvršiti 
hitnu registraciju.</p>
<p>U slučaju iz stava 2. tačka 3) ovog člana podnosi se zahtev 
za ispitivanje prijave po hitnom postupku.</p>

<p class="bold">Ispitivanje urednosti prijave</p>

<p class="clan">Član 23.</p>
<p>Prijava je uredna ako sadrži delove iz člana 12. ovog 
zakona i podatke iz člana 13. ovog zakona kao i druge propisane podatke i dokaz 
o uplati propisane takse za prijavu. </p>
<p>Ako utvrdi da prijava nije uredna nadležni organ će 
pismenim putem uz navođenje razloga pozvati podnosioca prijave da je uredi u roku 
koji nadležni organ odredi.</p>
<p>Na obrazloženi zahtev podnosioca prijave, uz plaćanje 
propisane takse, nadležni organ će produžiti rok iz stava 2. ovog člana za vreme 
koje smatra primerenim. </p>
<p>Ako podnosilac prijave u ostavljenom roku ne uredi prijavu 
ili ne plati taksu za njeno uređivanje, nadležni organ će zaključkom odbaciti 
prijavu. </p>
<p>Protiv zaključka iz stava 4. ovog člana može se izjaviti 
žalba. </p>
<p>U slučaju iz stava 4. ovog člana uz plaćanje propisane 
takse, podnosilac prijave može podneti predlog za povraćaj u pređašnje stanje u 
roku od tri meseca od dana prijema zaključka o odbacivanju. </p>

<p class="bold">Odustanak od prijave</p>

<p class="clan">Član 24. </p>
<p>Podnosilac prijave može u toku celog postupka odustati od 
prijave u celini ili samo za neke robe, odnosno usluge. </p>
<p>Ako je u Registru prijava upisano određeno pravo u korist 
trećeg lica, podnosilac prijave ne može odustati od prijave bez pismene 
saglasnosti lica na čije ime je upisano to pravo. </p>
<p>U slučaju kada podnosilac prijave odustane od prijave u 
celini, nadležni organ će doneti poseban zaključak o obustavi postupka. 
</p>
<p>Protiv zaključka iz stava 3. ovog člana može se izjaviti 
žalba.</p>
<p>U slučaju iz stava 3. ovog člana, prijava prestaje da važi 
narednog dana od dana predaje nadležnom organu izjave o odustanku. 
</p>

<p class="bold">Razdvajanje prijave</p>

<p class="clan">Član 25.</p>
<p>Prijava za priznanje žiga u kojoj je navedeno više vrsta 
roba, odnosno usluga (u daljem tekstu: prvobitna prijava) može se po zahtevu 
podnosioca prijave do upisa žiga u Registar žigova, razdvojiti na dve ili više 
prijava tako što će se razdvojiti spisak robe, odnosno usluga. </p>
<p>Izdvojena prijava zadržava datum podnošenja prvobitne 
prijave i njeno pravo prvenstva.</p>
<p>O razdvajanju prijave donosi se posebno rešenje, u kome se 
naznačava broj prvobitne prijave, broj, odnosno brojevi novih prijava, znak iz 
prvobitne prijave, kao i roba, odnosno usluge koje ostaju u prvobitnoj prijavi i 
roba, odnosno usluge koje su u izdvojenoj ili izdvojenim prijavama.</p>
<p>Izdvojena, odnosno izdvojene prijave upisuju se u Registar 
prijava.</p>
<p>Na prijavu za priznanje kolektivnog žiga, odnosno žiga 
garancije neće se primenjivati odredbe st. 1. do 4. ovog člana.</p>
<p>Zahtev iz stava 1. ovog člana sadrži naročito: broj i datum 
podnošenja prvobitne prijave čije se razdvajanje traži; podatke o podnosiocu 
prijave; izgled znaka; naznačenje brojeva klasa Međunarodne klasifikacije roba i 
usluga koje ostaju u prvobitnoj prijavi i brojeva klasa Međunarodne 
klasifikacije roba i usluga koje se razdvajaju.</p>
<p>Vlada bliže propisuje sadržinu zahteva iz stava 1. ovog 
člana i određuje priloge koji se podnose uz zahtev za priznanje žiga i propisuje 
njihovu sadržinu. </p>

<p class="bold">Ispitivanje uslova za priznanje žiga</p>

<p class="clan">Član 26.</p>
<p>Ako je prijava uredna u smislu člana 23. ovog zakona 
nadležni organ ispituje da li su ispunjeni uslovi za priznanje žiga propisani čl. 
4. i 5. ovog zakona.</p>
<p>Uslovi za priznanje žiga moraju da budu ispunjeni u trenutku 
upisa žiga u Registar žigova. </p>
<p>Postupajući u smislu stava 1. ovog člana nadležni organ 
može da uzme u obzir pismeno mišljenje svakog zainteresovanog lica u kome se 
obrazlažu razlozi iz čl. 4. i 5. ovog zakona zbog kojih prijavljeni znak ne 
ispunjava uslove za zaštitu žigom. </p>
<p>Lice iz stava 3. ovog člana neće se smatrati strankom u 
postupku. </p>

<p class="clan">Član 27.</p>
<p>Ako utvrdi da prijava ne ispunjava uslove za priznanje žiga, 
nadležni organ će pismenim putem obavestiti podnosioca prijave o razlozima zbog 
kojih se žig ne može priznati i pozvaće ga da se u roku od 30 dana izjasni o tim 
razlozima. </p>
<p>Ako znak sadrži element koji ne ispunjava uslove za zaštitu 
žigom u smislu člana 5. stav 1. tač. <span class="v2-clan-left-1">3), 5) i 6)</span> ovog zakona i ako bi 
uključivanje tog elementa u znak moglo izazvati sumnju u vezi sa obimom zaštite 
žiga, nadležni organ može da traži od podnosioca prijave da u ostavljenom roku 
podnese pismenu izjavu da ne traži bilo kakva isključiva prava na tom elementu. 
</p>
<p>Ako znak sadrži element koji je nejasan ili dvosmislen, 
nadležni organ će tražiti od podnosioca prijave da u ostavljenom roku dostavi 
opis znaka u kome će taj element biti pojašnjen. </p>
<p>Na obrazloženi zahtev podnosioca prijave, uz plaćanje 
propisane takse, nadležni organ može da produži rok iz stava 1. ovog člana za 
vreme koje smatra primerenim. </p>
<p>Nadležni organ će rešenjem odbiti prijavu za priznanje žiga u 
celosti ili za pojedine robe, odnosno usluge, ako podnosilac prijave ne postupi 
po zahtevu nadležnog organa iz st. 1, 2. i 3. ovog člana ili postupi ali 
nadležni organ i dalje smatra da se žig ne može priznati u celosti ili za 
pojedine robe, odnosno usluge. </p>

<p class="hide-change">*Službeni glasnik RS, broj 10/2013</p>

<p class="clan">Član 28.</p>
<p>Prilikom ispitivanja uslova za priznanje kolektivnog žiga i 
žiga garancije nadležni organ će posebno ispitati da li je opšti akt o 
kolektivnom žigu, odnosno žigu garancije u skladu sa javnim poretkom ili 
prihvaćenim moralnim principima.</p>
<p>Ako je opšti akt o kolektivnom žigu, odnosno žigu garancije 
u suprotnosti sa javnim poretkom ili prihvaćenim moralnim principima, shodno će 
se primeniti odredbe člana 27. ovog zakona. </p>
<p>Odredbe st. 1. i 2. ovog člana primenjuju se i na sve izmene 
opšteg akta o kolektivnom žigu, odnosno žigu garancije. </p>

<p class="clan">Član 29.</p>
<p>Ako prijava ispunjava uslove za priznanje žiga, nadležni 
organ zaključkom poziva podnosioca prijave da plati propisanu taksu za prvih 10 
godina zaštite i troškove objave žiga i da dostavi dokaze o izvršenim uplatama.</p>
<p>Ako podnosilac prijave u ostavljenom roku ne dostavi dokaze 
o izvršenim uplatama iz stava 1. ovog člana smatraće se da je odustao od 
prijave.</p>
<p>U slučaju iz stava 2. ovog člana nadležni organ će doneti 
zaključak o obustavi postupka.</p>
<p>Protiv zaključka iz stava 3. ovog člana može se izjaviti 
žalba.</p>
<p>U slučaju iz stava 2. ovog člana podnosilac prijave može, 
uz plaćanje propisane takse, da podnese predlog za povraćaj u pređašnje stanje u 
roku od tri meseca od dana prijema zaključka o obustavi postupka.</p>

<p class="bold">Upis u Registar žigova</p>

<p class="clan">Član 30. </p>
<p>Кad podnosilac prijave dostavi dokaze o izvršenim uplatama 
iz člana 29. stav 1. ovog zakona nadležni organ priznato pravo s propisanim 
podacima upisuje u Registar žigova, a nosiocu prava izdaje ispravu o žigu. 
</p>
<p>Isprava o žigu ima karakter rešenja u upravnom postupku.</p>
<p>Isprava o žigu sadrži naročito: registarski broj žiga i 
datum upisa žiga <span class="v2-clan-left-1">u Registar žigova</span>; podatke o nosiocu žiga; izgled zaštićenog 
znaka; spisak robe, odnosno usluga na koje se znak odnosi; datum do kog žig 
važi.</p>
<p>Vlada bliže propisuje sadržinu isprave o žigu iz stava 1. 
ovog člana. </p>

<p class="hide-change">*Službeni glasnik RS, broj 10/2013</p>

<p class="bold">Objavljivanje priznatog prava</p>

<p class="clan">Član 31.</p>
<p>Priznato pravo iz člana 30. ovog zakona objavljuje se u 
službenom glasilu nadležnog organa.</p>
<p>U službenom glasilu nadležnog organa objavljuju se naročito 
sledeći podaci: registarski broj žiga; datum upisa žiga u Registar žigova; 
podaci o nosiocu žiga; datum do kog žig važi; izgled znaka; spisak robe, odnosno 
usluga na koje se znak odnosi.</p>
<p>Vlada bliže propisuje podatke iz stava 2. ovog člana koji 
se objavljuju u službenom glasilu nadležnog organa. </p>

<p class="clan">IV. MEĐUNARODNO REGISTROVANJE ŽIGA</p>

<p class="clan">Član 32.</p>
<p>Nosilac žiga, odnosno podnosilac prijave može podneti 
zahtev za međunarodno registrovanje žiga u skladu sa Madridskim aranžmanom, 
odnosno Madridskim protokolom. </p>
<p>Zahtev za međunarodno registrovanje žiga iz stava 1. ovog 
člana podnosi se nadležnom organu.</p>
<p>Za zahtev za međunarodno registrovanje žiga plaća se 
propisana taksa. </p>

<p class="clan">Član 33.</p>
<p>Postupak za međunarodno registrovanje žiga pokreće se 
podnošenjem zaheva za međunarodno registrovanje žiga.</p>
<p>Uz zahtev za međunarodno registrovanje žiga podnosi se i:</p>
<p>1) izgled znaka;</p>
<p>2) uredno sastavljen i klasifikovan spisak robe, odnosno 
usluga na francuskom jeziku;</p>
<p>3) punomoćje, ako se zahtev podnosi preko punomoćnika;</p>
<p>4) dokaz o uplati takse za zahtev.</p>
<p>Zahtev iz stava 1. ovog člana sadrži naročito: podatke o 
podnosiocu zahteva; broj prijave, odnosno registarski broj žiga koji služi kao 
osnov za međunarodno registrovanje; podatak o zatraženom pravu prvenstva; izgled 
znaka, spisak robe, odnosno usluga na koje se znak odnosi na francuskom jeziku; 
naznačenje zemalja u kojima se traži zaštita. </p>
<p>Vlada bliže propisuje sadržinu zahteva iz stava 1. ovog 
člana, određuje priloge koji se podnose uz zahtev i propisuje njihovu sadržinu. 
</p>

<p class="clan">Član 34.</p>
<p>Zahtev za međunarodno registrovanje žiga je uredan ako 
sadrži podatke iz člana 33. ovog zakona i druge propisane podatke.</p>
<p>Ako zahtev za međunarodno registrovanje žiga nije uredan, 
nadležni organ će pismenim putem uz navođenje razloga pozvati podnosioca zahteva 
da ga uredi u roku koji nadležni organ odredi. </p>
<p>Na obrazloženi zahtev podnosioca zahteva, uz plaćanje 
propisane takse, nadležni organ će produžiti rok iz stava 2. ovog člana za vreme 
koje smatra primerenim. </p>
<p>Ako podnosilac zahteva u ostavljenom roku ne postupi po 
pozivu, nadležni organ će zaključkom odbaciti prijavu. </p>
<p>Protiv zaključka iz stava 4. ovog člana može se izjaviti 
žalba. </p>

<p class="clan">Član 35.</p>
<p>Ako je zahtev za međunarodno registrovanje žiga uredan u 
smislu člana 34. ovog zakona nadležni organ zaključkom poziva podnosioca zahteva 
da u roku koji nadležni organ odredi, plati taksu za međunarodno registrovanje 
žiga i da dostavi dokaz o izvršenoj uplati. </p>
<p>Кad podnosilac zahteva dostavi dokaz o izvršenoj uplati 
nadležni organ će dostaviti Svetskoj organizaciji za zaštitu intelektualne 
svojine prijavu za međunarodno registrovanje žiga.</p>
<p>Ako podnosilac zahteva u ostavljenom roku ne dostavi dokaz o 
izvršenoj uplati iz stava 1. ovog člana smatraće se da je odustao od zahteva. 
</p>
<p>U slučaju iz stava 3. ovog člana nadležni organ će doneti 
zaključak o obustavi postupka protiv koga se može izjaviti žalba. </p>

<p class="clan">Član 36.</p>
<p>O promenama u prijavi, odnosno registraciji žiga koji je 
bio osnov za međunarodno registrovanje tog žiga, nadležni organ obaveštava 
Svetsku organizaciju za intelektualnu svojinu, ako se te promene odnose i na 
međunarodnu registraciju tog žiga. </p>


<p class="bold">Teritorijalno proširenje međunarodno registrovanog žiga</p>

<p class="clan">Član 37.</p>
<p>Nosilac međunarodno registrovanog žiga, može preko 
nadležnog organa podneti zahtev za teritorijalno proširenje međunarodno 
registrovanog žiga.</p>
<p>Zahtev za teritorijalno proširenje međunarodno registrovanog 
žiga može da se odnosi na sve robe i usluge za koje je znak registrovan ili na 
jedan njihov deo. </p>
<p>Zahtev iz stava 1. ovog člana sadrži naročito: podatke o 
podnosiocu zahteva, broj međunarodnog žiga, naznačenje zemalja na koje se 
proširenje odnosi.</p>
<p>Vlada bliže propisuje sadržinu zahteva iz stava 1. ovog 
člana, određuje priloge koji se podnose uz zahtev i propisuje njihovu sadržinu. 
</p>

<p class="clan">V. SADRŽINA, STICANJE I OBIM PRAVA</p>

<p class="clan">Član 38. </p>
<p>Nosilac žiga ima isključivo pravo da znak zaštićen žigom 
koristi za obeležavanje robe, odnosno usluga na koje se taj znak odnosi.</p>
<p>Nosilac žiga ima pravo da drugim licima zabrani da 
neovlašćeno koriste: </p>
<p>1) znak koji koji je istovetan sa njegovim ranije zaštićenim 
znakom u odnosu na robe, odnosno usluge koje su istovetne robi, odnosno uslugama 
za koje je taj žig registrovan; </p>
<p>2) znak koji je istovetan njegovom ranije zaštićenom znaku 
za sličnu vrstu robe, odnosno usluga ili sličan njegovom ranije zaštićenom znaku 
za istovetnu ili sličnu vrstu robe, odnosno usluga ako postoji verovatnoća da 
zbog te istovetnosti, odnosno sličnosti nastane zabuna u relevantnom delu 
javnosti, koja obuhvata i verovatnoću dovođenja u vezu tog znaka sa njegovim 
ranije zaštićenim znakom.</p>
<p>U smislu stava 2. ovog člana nosilac žiga ima pravo da 
zabrani i sledeće: </p>
<p>1) stavljanje zaštićenog znaka na robu, njeno pakovanje ili 
sredstva za obeležavanje robe (etikete, nalepnice, zatvarači za flaše i sl.); 
</p>
<p>2) nuđenje robe, njeno stavljanje u promet ili njeno skladištenje 
u te svrhe, ili obavljanje usluga pod zaštićenim znakom;</p>
<p>3) <span class="v2-clan-left-1">uvoz ili izvoz</span> robe pod zaštićenim znakom; 
</p>
<p>4) korišćenje zaštićenog znaka u poslovnoj dokumentaciji ili 
u reklami.</p>
<p>Prava iz st. 1, 2. i 3. ovog člana ima i podnosilac prijave 
od datuma podnošenja prijave, kao i vlasnik znaka koji je poznat u Republici 
Srbiji u smislu člana 6bis Pariske konvencije o zaštiti industrijske svojine. 
</p>

<p class="hide-change">*Službeni glasnik RS, broj 10/2013</p>

<p class="bold">Reprodukcija zaštićenog znaka u rečniku</p>

<p class="clan">Član 39.</p>
<p>Ako reprodukcija zaštićenog znaka u rečniku, enciklopediji 
ili sličnom delu stvara utisak da je znak generična oznaka robe ili usluga za 
koje je taj znak zaštićen, nosilac žiga može da zahteva od izdavača dela da 
najkasnije u sledećem izdanju reprodukcija znaka bude praćena naznakom da je reč 
o zaštićenom znaku (oznaka ®).</p>
<p>Odredba stava 1. ovog člana primenjuje se i na delo 
objavljeno u elektronskoj formi.</p>

<p class="bold">Iscrpljenje prava</p>

<p class="clan">Član 40.</p>
<p class="v2-clan-left-1">Nosilac žiga nema pravo da zabrani korišćenje žigom 
zaštićenog znaka u vezi sa robom koja je njime obeležena, a koju je u Republici 
Srbiji stavio u promet nosilac žiga ili lice koje je on ovlastio.</p>
<p>Odredba stava 1. ovog člana neće se primeniti u slučaju 
postojanja opravdanog razloga nosioca žiga da se suprotstavi daljem stavljanju u 
promet žigom označene robe, posebno ako je došlo do kvara ili druge bitne 
promene stanja robe posle njenog prvog stavljanja u promet.</p>

<p class="hide-change">*Službeni glasnik RS, broj 10/2013</p>

<p class="bold">Ograničenje prava</p>

<p class="clan">Član 41.</p>
<p>Nosilac žiga ne može da zabrani drugom licu da pod istim 
ili sličnim znakom stavlja u promet svoju robu, odnosno usluge, ako taj znak 
predstavlja njegovo poslovno ime ili naziv koji je na savestan način stečen pre 
priznatog datuma prvenstva žiga.</p>
<p>Nosilac žiga ne može da zabrani drugom licu da u skladu sa 
dobrim poslovnim običajima koristi u privrednom prometu: </p>
<p>1) svoje ime ili adresu;</p>
<p>2) naznačenje vrste, kvaliteta, količine, namene, vrednosti, 
geografskog porekla, vremena proizvodnje ili drugog svojstva robe, odnosno 
usluga;</p>
<p>3) žigom zaštićeni znak, kad je njegovo korišćenje neophodno 
radi naznačenja namene robe, odnosno usluge, posebno kad je reč o rezervnim 
delovima ili priboru. </p>

<p class="clan">Član 42.</p>
<p>Ako je predmet zaštite kolektivnog žiga, odnosno žiga 
garancije znak koji ukazuje na određeni geografski lokalitet sa koga potiče 
roba, odnosno usluga označena njime, korisnik kolektivnog žiga, odnosno žiga 
garancije ne može zabraniti drugome da taj znak koristi u skladu sa dobrim 
poslovnim običajima, niti može zabraniti njegovo korišćenje ovlašćenom korisniku 
iste ili slične registrovane oznake geografskog porekla za istu ili sličnu vrstu 
robe, odnosno usluga. </p>

<p class="clan">Član 43.</p>
<p>Nosilac žiga ne može zabraniti drugom licu da isti ili 
sličan znak koristi za obeležavanje robe, odnosno usluga druge vrste, osim ako je 
u pitanju čuveni žig.</p>
<p class="v2-clan-left-1">Nosilac čuvenog žiga iz člana 5. stav 1. tačka 12) 
ovog zakona ima pravo da drugim licima zabrani da bez njegove pisane saglasnosti 
koriste u prometu isti ili sličan znak za obeležavanje robe, odnosno usluga koje 
nisu slične onima za koje je žig registrovan, ako bi se neovlašćenim korišćenjem 
takvog znaka nelojalno ostvarivala korist iz stečene reputacije čuvenog žiga ili 
bi se štetilo njegovom distinktivnom karakteru, odnosno reputaciji.</p>

<p class="hide-change">*Službeni glasnik RS, broj 10/2013</p>

<p class="clan">Član 44.</p>
<p>Žig se stiče upisom u Registar žigova, a važi od datuma 
podnošenja prijave. </p>

<p class="clan">Član 45.</p>
<p>Žig traje deset godina, računajući od datuma podnošenja 
prijave, s tim što se njegovo važenje, uz podnošenje zahteva i plaćanje odgovarajuće 
propisane takse, može produžavati neograničen broj puta.</p>
<p>Zahtev za produženje važenja žiga iz stava 1. ovog člana 
sadrži naročito: naznačenje registarskog broja žiga i datum do kog žig važi; 
podatke o nosiocu žiga; podatak o plaćenoj taksi za produženje važenja žiga. 
</p>
<p>Vlada bliže propisuje sadržinu zahteva iz stava 1. ovog 
člana, određuje priloge koji se podnose uz zahtev i propisuje njihovu sadržinu. 
</p>


<p class="clan">Član 46.</p>
<p>Nosilac žiga dužan je da žig koristi.</p>

<p class="bold">Razdvajanje žiga</p>

<p class="clan">Član 47.</p>
<p>Žig koji je registrovan za više vrsta roba, odnosno usluga 
(u daljem tekstu: prvobitna registracija), može se na zahtev nosioca žiga, u 
svako doba razdvojiti na dve ili više registracija tako što će se razdvojiti 
spisak roba, odnosno usluga. </p>
<p>Izdvojeni žig zadržava sva prava iz prvobitne registracije. 
</p>
<p>O razdvajanju žiga donosi se posebno rešenje, u kome se 
naznačava broj prvobitne registracije, broj, odnosno brojevi novih žigova, znak 
iz prvobitne registracije, kao i robe, odnosno usluge koje ostaju u prvobitnoj 
registraciji i robe, odnosno usluge koje su u izdvojenom, ili izdvojenim 
žigovima.</p>
<p>Izdvojeni žig, odnosno izdvojeni žigovi upisuju se u 
Registar žigova, a nosiocu prava izdaje se isprava o žigu.</p>
<p>Na kolektivni žig, odnosno žig garancije ne primenjuju se 
odredbe st. 1. do 4. ovog člana.</p>
<p>Zahtev iz stava 1. ovog člana sadrži naročito: registarski 
broj žiga; podatke o nosiocu žiga; izgled znaka; naznačenje brojeva klasa 
Međunarodne klasifikacije roba i usluga koje ostaju u prvobitnoj registraciji i 
brojeva klasa Međunarodne klasifikacije roba i usluga na koje se odnosi 
izdvojeni žig, odnosno izdvojeni žigovi. </p>
<p>Vlada bliže propisuje sadržinu zahteva iz stava 1. ovog 
člana, određuje priloge koji se podnose uz zahtev i propisuje njihovu sadržinu. 
</p>

<p class="clan">VI. PROMENE U PRIJAVI, ODNOSNO REGISTRACIJI ŽIGA</p>

<p class="bold">Promena imena i adrese nosioca prava</p>

<p class="clan">Član 48.</p>
<p>Nadležni organ, na zahtev nosioca žiga, odnosno podnosioca 
prijave može doneti rešenje o upisu u odgovarajući registar nadležnog organa 
promene imena i adrese nosioca žiga, odnosno podnosioca prijave. </p>
<p>Jednim zahtevom iz stava 1. ovog člana može se zatražiti 
upis promene imena i adrese nosioca prava koji se odnosi na više žigova, odnosno 
više prijava, pod uslovom da su registarski brojevi, odnosno brojevi prijava 
naznačeni u zahtevu.</p>
<p>Ako zahtev za upis promene imena i adrese nosioca prava ne 
sadrži propisane podatke, nadležni organ će pismenim putem pozvati podnosioca 
zahteva da ga uredi u roku koji nadležni organ odredi. </p>
<p>Na obrazloženi zahtev podnosioca zahteva za upis promene 
imena i adrese, uz plaćanje propisane takse, nadležni organ će produžiti rok iz 
stava 3. ovog člana za vreme koje smatra primerenim.</p>
<p>Ako podnosilac zahteva u ostavljenom roku ne postupi po 
pozivu, nadležni organ će doneti zaključak o odbacivanju zahteva.</p>
<p>Protiv zaključka iz stava 5. ovog člana može se izjaviti 
žalba. </p>
<p>Zahtev za upis promene iz stava 1. ovog člana sadrži 
naročito: registarski broj žiga, odnosno broj prijave; podatke o nosiocu žiga, 
odnosno podnosiocu prijave; naznačenje vrste promene. </p>
<p>Vlada bliže propisuje sadržinu zahteva za upis promene iz 
stava 1. ovog člana, određuje priloge koji se podnose uz zahtev i propisuje 
njihovu sadržinu. </p>

<p class="bold">Ograničenje spiska robe, odnosno usluga</p>

<p class="clan">Član 49.</p>
<p>Nadležni organ, na zahtev nosioca žiga može doneti rešenje o 
upisu u odgovarajući registar nadležnog organa ograničenja spiska robe, odnosno 
usluga. </p>
<p>Ako zahtev za ograničenje spiska robe, odnosno usluga ne 
sadrži propisane podatke, nadležni organ će pismenim putem pozvati podnosioca 
zahteva da ga uredi u roku koji nadležni organ odredi. </p>
<p>Na obrazloženi zahtev podnosioca zahteva za ograničenja 
spiska robe, odnosno usluga, uz plaćanje propisane takse, nadležni organ će 
produžiti rok iz stava 2. ovog člana za vreme koje smatra primerenim.</p>
<p>Ako podnosilac zahteva u ostavljenom roku ne postupi po 
pozivu, nadležni organ će doneti zaključak o odbacivanju zahteva. </p>
<p>Protiv zaključka iz stava 4. ovog člana može se izjaviti 
žalba. </p>
<p>Zahtev za upis promene iz stava 1. ovog člana sadrži 
naročito: registarski broj žiga, odnosno broj prijave; podatke o nosiocu žiga, 
odnosno podnosiocu prijave; naznačenje vrste promene. </p>
<p>Vlada bliže propisuje sadržinu zahteva za upis promene iz 
stava 1. ovog člana, određuje priloge koji se podnose uz zahtev i propisuje 
njihovu sadržinu. </p>

<p class="bold">Prenos prava</p>

<p class="clan">Član 50.</p>
<p class="v2-clan-left-1">Žig odnosno pravo iz prijave može biti prenet na drugo 
lice ili na druga lica za sve ili samo za neke robe, odnosno usluge.</p>
<p>Prenos žiga, odnosno prava iz prijave može biti posledica 
ugovora o prenosu prava, statusne promene nosioca žiga, odnosno podnosioca 
prijave, sudske ili administrativne odluke. </p>
<p>Prenos prava <span class="v2-clan-left-1">iz stava 2.</span> ovog člana upisuje se u 
odgovarajući registar nadležnog organa na zahtev nosioca žiga, odnosno 
podnosioca prijave ili sticaoca prava. </p>
<p>Upis prenosa prava <span class="v2-clan-left-1">iz stava 2.</span> ovog člana u odgovarajući 
registar nadležnog organa, proizvodi pravno dejstvo prema trećim licima. 
</p>
<p>O upisu prenosa prava <span class="v2-clan-left-1">iz stava 2.</span> ovog člana u 
odgovarajući registar nadležnog organa, donosi se posebno rešenje. 
</p>
<p>Кolektivni žig i žig garancije ne mogu biti predmet prenosa 
prava. </p>

<p class="hide-change">*Službeni glasnik RS, broj 10/2013</p>

<p class="v2-clan-1">Ugovor o prenosu prava</p>

<p class="hide-change">*Službeni glasnik RS, broj 10/2013</p>

<p class="clan">Član 51.</p>
<p><span class="hide-change"><em>Brisan je raniji stav 1. (vidi član 14. Zakona - 
10/2013-34)</em></span></p>
<p>Ugovor o prenosu prava<span class="v2-clan-left-1"> </span>&nbsp;sastavlja se u 
<span class="v2-clan-left-1">pisanoj</span> formi i 
mora sadržati: dan zaključenja, ime i prezime ili poslovno ime, prebivalište ili 
boravište, odnosno sedište ugovornih strana, registarski broj žiga, odnosno broj 
prijave za priznanje žiga i visinu naknade, ako je ugovorena.</p>
<p>Neće se odobriti upis prenosa žiga, odnosno prava iz 
prijave, ako bi takav prenos mogao da stvori zabunu u prometu u pogledu vrste, 
kvaliteta ili geografskog porekla robe, odnosno usluga za koje je žig 
registrovan odnosno za koje je podneta prijava za priznanje žiga, izuzev ukoliko 
se sticalac prava odrekne zaštite za one robe, odnosno usluge u odnosu na koje 
mogućnost zabune postoji. </p>
<p>Neće se odobriti upis prenosa žiga, odnosno prava iz 
prijave koji se odnosi samo za neku robu, odnosno uslugu, u slučaju kada su 
robe, odnosno usluge koji se prenose bitno slični robama, odnosno uslugama koji 
su obuhvaćeni žigom, odnosno prijavom za priznanje žiga prenosioca. 
</p>
<p class="v2-clan-left-1">Na sva pitanja koja se odnose na ugovor o prenosu 
prava, a koja nisu regulisana ovim zakonom, primenjuju se propisi kojima se 
uređuju obligacioni odnosi.</p>

<p class="hide-change">*Službeni glasnik RS, broj 10/2013</p>

<p class="bold">Licenca</p>

<p class="clan">Član 52.</p>
<p>Nosilac žiga, odnosno podnosilac prijave može ugovorom o 
licenci ustupiti pravo korišćenja žiga, odnosno prava iz prijave, i to za sve ili 
samo za neke robe, odnosno usluge.</p>
<p>Ugovor o licenci iz stava 1. ovog člana sastavlja se u 
pismenoj formi i mora sadržati: dan zaključenja, ime i prezime ili poslovno ime, 
prebivalište ili boravište, odnosno sedište ugovornih strana, registarski broj 
žiga, odnosno broj prijave za priznanje žiga, vreme trajanja licence i obim 
licence. </p>
<p>Ugovor o licenci iz stava 1. ovog člana upisuje se u 
odgovarajući registar nadležnog organa na zahtev nosioca žiga, odnosno 
podnosioca prijave ili sticaoca prava. </p>
<p>Upis ugovora o licenci iz stava 1. ovog člana u 
odgovarajući registar nadležnog organa proizvodi pravno dejstvo prema trećim 
licima. </p>
<p>O upisu ugovora o licenci iz stava 1. ovog člana u 
odgovarajući registar nadležnog organa, donosi se posebno rešenje. 
</p>
<p>Кolektivni žig i žig garancije ne mogu biti predmet ugovora 
o licenci. </p>
<p class="v2-clan-left-1">Na sva pitanja koja se odnose na ustupanje prava 
korišćenja žiga, odnosno prava iz prijave, a koja nisu regulisana ovim zakonom 
primenjuju se propisi kojima se uređuju obligacioni odnosi.</p>

<p class="hide-change">*Službeni glasnik RS, broj 10/2013</p>

<p class="bold">Zaloga</p>

<p class="clan">Član 53.</p>
<p>Žig, odnosno pravo iz prijave može biti predmet zaloge i to 
na osnovu ugovora o zalozi, odluke suda i drugog državnog organa i sl. i to za 
sve ili samo za neke robe ili usluge. </p>
<p>Ugovor o zalozi iz stava 1. ovog člana sastavlja se u 
pismenoj formi i mora sadržati: dan zaključenja, ime i prezime ili poslovno ime, 
prebivalište ili boravište, odnosno sedište ugovornih strana, kao i dužnika ako 
su to različita lica, registarski broj žiga, odnosno broj prijave za priznanje 
žiga i podatke o potraživanju koje se obezbeđuje založnim pravom. </p>
<p>Zaloga iz stava 1. ovog člana upisuje se u odgovarajući 
registar nadležnog ogana na zahtev nosioca žiga, odnosno podnosioca prijave ili 
založnog poverioca. </p>
<p>O upisu zaloge iz stava 1. ovog člana u odgovarajući 
registar nadležnog organa donosi se posebno rešenje. </p>
<p>Poverilac stiče založno pravo upisom u odgovarajući 
registar nadležnog organa.</p>
<p>Кolektivni žig i žig garancije ne mogu biti predmet zaloge. 
</p>
<p>Na sva pitanja koja nisu regulisana ovim zakonom primenjuju 
se propisi kojima se uređuje bezdržavinska zaloga, obligacioni i svojinskopravni 
odnosi. </p>
<p>U registar nadležnog organa upisuju se naročito sledeći 
podaci: podaci o zalogodavcu i dužniku, kada to nisu ista lica, kao i podaci o 
založnom poveriocu; registarski broj žiga, odnosno broj prijave za priznanje 
žiga; podaci o potraživanju koje se obezbeđuje založnim pravom uz naznačenje 
osnovnog i maksimalnog iznosa.</p>
<p>U registar nadležnog organa upisuju se i sve promene 
podataka iz stava 8. ovog člana. </p>
<p>Vlada bliže propisuje vrstu podataka iz stava 8. ovog člana 
koji se upisuju u registar nadležnog organa.</p>

<p class="bold">Postupak za upis prenosa prava, licence i zaloge</p>

<p class="clan">Član 54.</p>
<p>Postupak za upis prenosa prava, licence i zaloge, pokreće 
se pisanim zahtevom. </p>
<p>Uz zahtev iz stava 1. ovog člana podnosi se i: 
</p>
<p>1) dokaz o pravnom osnovu upisa koji se traži; 
</p>
<p>2) punomoćje, ako se postupak za upis prenosa prava, 
licence, ili zaloge pokreće preko punomoćnika;</p>
<p>3) dokaz o uplati takse za rešenje po zahtevu za upis 
prenosa prava, licence ili zaloge. </p>
<p>Jednim zahtevom iz stava 1. ovog člana može se zatražiti 
upis prenosa prava koji se odnosi na više žigova, odnosno više prijava, pod 
uslovom da su raniji nosilac prava i novi nosilac prava isti u svakom žigu, 
odnosno prijavi i da su registarski brojevi, odnosno brojevi prijava naznačeni u 
zahtevu. </p>
<p>Jednim zahtevom iz stava 1. ovog člana može se zatražiti 
upis licence, odnosno zaloge, koji se odnose na više žigova, odnosno više 
prijava, pod uslovom da su nosilac prava i sticalac licence, odnosno zaloge isti 
u svakom žigu, odnosno prijavi, i da su registarski brojevi, odnosno brojevi 
prijava naznačeni u zahtevu. </p>
<p>Zahtev iz stava 1. ovog člana sadrži naročito: registarski 
broj žiga, odnosno broj prijave; podatke o nosiocu žiga, odnosno podnosiocu 
prijave; naznačenje da se traži upis prenosa žiga, odnosno prava iz prijave, 
odnosno naznačenje prava čiji se upis traži.</p>
<p>Vlada bliže propisuje sadržinu zahteva iz stava 1. ovog 
člana, određuje priloge koji se podnose uz zahtev i propisuje njihovu sadržinu. 
</p>

<p class="clan">Član 55.</p>
<p>Zahtev za upis prenosa prava, licence, odnosno zaloge je 
uredan ako sadrži podatke iz člana 54. ovog zakona.</p>
<p>Ako zahtev za upis prenosa prava, licence, odnosno zaloge 
nije uredan, nadležni organ će pismenim putem pozvati podnosioca zahteva da ga 
uredi u roku koji nadležni organ odredi. </p>
<p>Na obrazloženi zahtev podnosioca zahteva za upis prenosa 
prava, licence, odnosno zaloge, uz plaćanje propisane takse, nadležni organ će 
produžiti rok iz stava 2. ovog člana za vreme koje smatra primerenim.</p>
<p>Ako podnosilac zahteva u ostavljenom roku ne postupi po 
pozivu, nadležni organ će doneti zaključak o odbacivanju zahteva.</p>
<p>Protiv zaključka iz stava 4. ovog člana može se izjaviti 
žalba. </p>

<p class="clan">Član 56.</p>
<p>Ako je zahtev za upis prenosa prava, licence, odnosno 
zaloge uredan u smislu člana 55. ovog zakona, nadležni organ ispituje da li 
pravni osnov na kome se taj zahtev zasniva ispunjava zakonom propisane uslove za 
upis prenosa prava, licence ili zaloge.</p>
<p>Ako pravni osnov na kome se zasniva zahtev za upis prenosa 
prava, licence, odnosno zaloge ne ispunjava uslove propisane zakonom, ili ako se 
podaci iz zahteva ne slažu sa podacima u registrima, nadležni organ će pismenim 
putem obevestiti podnosioca zahteva o razlozima zbog kojih se upis ne može 
izvršiti i pozvaće ga da se u roku koji nadležni organ odredi izjasni o tim 
razlozima. </p>
<p>Na obrazloženi zahtev podnosioca zahteva za upis prenosa 
prava, licence, odnosno zaloge, uz plaćanje propisane takse, nadležni organ će 
produžiti rok iz stava 2. ovog člana za vreme koje smatra primerenim.</p>
<p>Nadležni organ će rešenjem odbiti zahtev za upis prenosa 
prava, licence, odnosno zaloge ako se podnosilac zahteva u ostavljenom roku ne 
izjasni o razlozima zbog kojih se upis ne može odobriti, ili se izjasni, a 
nadležni organ i dalje smatra da se upis ne može odobriti.</p>

<p class="clan">VII. PRESTANAК PRAVA</p>

<p class="clan">Član 57.</p>
<p>Žig prestaje istekom roka od 10 godina za koji je plaćena 
propisana taksa, ako se njegovo važenje ne produži.</p>
<p>Žig prestaje i pre isteka roka iz stava 1. ovog člana:</p>
<p>1) ako se nosilac žiga odrekne svog prava – narednog dana 
od dana predaje nadležnom organu izjave o odricanju; </p>
<p>2) na osnovu sudske odluke, odnosno odluke nadležnog 
organa, u slučajevima predviđenim ovim zakonom – danom određenim tom odlukom;</p>
<p>3) ako je prestalo pravno lice, odnosno ako je umrlo 
fizičko lice koje je nosilac prava – danom prestanka, odnosno smrti, osim ako je 
žig prešao na pravne sledbenike tog lica.</p>
<p>Кolektivni žig i žig garancije prestaju da važe i ako 
nadležni organ prilikom ispitivanja izmena opšteg akta o kolektivnom žigu, 
odnosno o žigu garancije, utvrdi da nisu ispunjeni uslovi predviđeni članom 28. 
stav 1. ovog zakona. </p>
<p>U slučajevima iz stava 2. tač. 1) i 3) i stava 3. ovog 
člana, nadležni organ će doneti posebno rešenje. </p>

<p class="clan">Član 58.</p>
<p>Ako je u Registru žigova upisano određeno pravo u korist 
trećeg lica nosilac žiga se ne može odreći žiga bez pismene saglasnosti lica na 
čije ime je upisano to pravo. </p>
<p>Ako nosilac žiga u određenom roku ne plati propisanu taksu, 
a u Registru žigova je upisano pravo u korist trećeg lica, nadležni organ će to 
lice obavestiti da nije plaćena propisana taksa i da je može platiti u roku od 
šest meseci od početka godine u kojoj započinje naredni period zaštite.</p>

<p class="clan">VIII. OGLAŠAVANJE ŽIGA NIŠTAVIM</p>

<p class="clan">Član 59.</p>
<p>Žig se može oglasiti ništavim, u celini ili samo za neke 
robe, odnosno usluge, ako se utvrdi da u vreme njegovog registrovanja nisu bili 
ispunjeni uslovi za priznanje žiga<span class="v2-clan-left-1"> </span>. </p>
<p>Кolektivni žig i žig garancije mogu se oglasiti ništavim 
<span class="v2-clan-left-1">i</span> 
ako se utvrdi da opšti akt o kolektivnom žigu i opšti akt o žigu garancije, 
odnosno njihove izmene, nisu ispunjavale, odnosno ne ispunjavaju uslove iz člana 
28. stav 1. ovog zakona. </p>

<p class="hide-change">*Službeni glasnik RS, broj 10/2013</p>

<p class="clan">Član 60.</p>
<p>Žig se može oglasiti ništavim za sve vreme trajanja zaštite, 
i to na predlog zainteresovanog lica ili na predlog javnog tužioca.</p>
<p>Predlog za oglašavanje ništavim žiga na osnovu člana 5. stav 
1. tač.<span class="v2-clan-left-1"> 9), 10), 11), 12) i 13)</span> ovog zakona može podneti samo nosilac ranijeg 
prava ili lice koje on ovlasti, osim ako je tokom pet uzastopnih godina pre 
podnošenja predloga znao za korišćenje kasnijeg žiga čiji je nosilac bio savestan 
i nije se tome protivio. </p>
<p>Žig se ne može oglasiti ništavim na osnovu člana 5. stav 1. 
tač.<span class="v2-clan-left-1"> 9) i 10)</span> ovog zakona ako raniji žig bez opravdanog razloga nije korišćen u 
Republici Srbiji za obeležavanje robe, odnosno usluga na koje se odnosi u periodu 
od pet godina pre podnošenja predloga za oglašavanje ništavim, izuzev ako je 
podnosilac prijave kasnijeg žiga bio nesavestan. U postupku po predlogu za 
oglašavanje žiga ništavim, nosilac ranijeg žiga ili njegov pravni sledbenik dužan 
je da dokaže da je žig korišćen. </p>
<p>Uz predlog za oglašavanje ništavim žiga podnose se 
odgovarajući dokazi. </p>

<p class="hide-change">*Službeni glasnik RS, broj 10/2013</p>

<p class="clan">Član 61. </p>
<p>Postupak za oglašavanje žiga ništavim, pokreće se pisanim 
predlogom za oglašavanje ništavim žiga.</p>
<p>Predlog iz stava 1. ovog člana sadrži naročito: podatke o 
podnosiocu predloga; podatke o nosiocu žiga; registarski broj žiga čije se 
oglašavanje ništavim traži; razloge zbog kojih se traži oglašavanje žiga ništavim; 
naznačenje da li se traži oglašavanje ništavim žiga u celini ili samo za neku 
robu, odnosno usluge.</p>
<p>Vlada bliže propisuje sadržinu predloga iz stava 1. ovog 
člana, određuje priloge koji se podnose uz predlog i propisuje njihovu sadržinu.
</p>

<p class="clan">Član 62.</p>
<p>Predlog za oglašavanje žiga ništavim je uredan ako sadrži 
podatke iz člana 61. ovog zakona. </p>
<p>Ako predlog za oglašavanje žiga ništavim nije uredan, 
nadležni organ će<span class="v2-clan-left-1"> pisanim</span> putem uz navođenje razloga pozvati podnosioca predloga 
da ga uredi u roku <span class="v2-clan-left-1">od 30 dana</span>. </p>
<p>Na obrazloženi zahtev podnosioca predloga, uz plaćanje 
propisane takse nadležni organ će produžiti rok iz stava 2. ovog člana za vreme 
koje smatra primerenim.</p>
<p>Ako podnosilac predloga u ostavljenom roku ne postupi po 
pozivu, nadležni organ će doneti zaključak o odbacivanju 
<span class="v2-clan-left-1">predloga</span>.</p>
<p>Protiv zaključka iz stava 4. ovog člana može se izjaviti 
žalba. </p>

<p class="hide-change">*Službeni glasnik RS, broj 10/2013</p>

<p class="clan">Član 63.</p>
<p>Nadležni organ će uredan predlog dostaviti nosiocu žiga i 
pozvati ga da u roku od 30 dana od dana prijema poziva dostavi svoj odgovor. 
</p>
<p>Posle sprovedenog postupka po predlogu za oglašavanje žiga 
ništavim, nadležni organ će doneti rešenje o oglašavanju žiga ništavim, u celini 
ili samo za neke robe, odnosno usluge, ili rešenje o odbijanju predloga. 
</p>

<p class="clan">IX. POSEBNI SLUČAJEVI PRESTANКA ŽIGA</p>

<p class="clan">Član 64.</p>
<p>Nadležni organ može, na zahtev zainteresovanog lica doneti 
rešenje o prestanku žiga u celini ili samo za neke robe, odnosno usluge, ako 
nosilac žiga ili lice koje je on ovlastio, bez opravdanog razloga nije ozbiljno 
koristilo na domaćem tržištu žig za obeležavanje robe, odnosno usluga na koje se 
taj žig odnosi, u neprekidnom vremenskom periodu od pet godina, računajući od 
dana registrovanja žiga, odnosno od dana kad je žig poslednji put korišćen. U 
postupku po zahtevu za prestanak žiga zbog nekorišćenja žiga, nosilac žiga ili 
lice koje je on ovlastio dužno je da dokaže da je žig koristilo. </p>
<p>Кorišćenjem žiga, u smislu stava 1. ovog člana i člana 60. 
stav 3. ovog zakona smatra se i korišćenje znaka zaštićenog žigom u obliku koji 
se razlikuje u elementima koji ne menjaju distinktivni karakter znaka, kao i 
korišćenje zaštićenog znaka na robi ili pakovanju robe namenjenim isključivo izvozu.
</p>
<p>Opravdanim razlogom za nekorišćenje žiga iz stava 1. ovog 
člana smatraće se okolnost koja je nastala nezavisno od volje nosioca žiga, a 
koja predstavlja smetnju za korišćenje žiga, kao što je odluka državnog organa, 
zabrana uvoza ili druga zabrana koja se odnosi na robe ili usluge za koje je 
priznata zaštita žigom. </p>
<p>Кorišćenjem žiga ne smatra se reklamiranje zaštićenog znaka 
bez mogućnosti nabavke robe, odnosno korišćenja usluge za koju je znak zaštićen.
</p>
<p>Кorišćenjem žiga ne smatra se plaćanje takse za produženje 
važenja žiga, kao ni zaključivanje ugovora o prenosu prava, licenci i zalozi.</p>
<p>Neće se doneti rešenje o prestanku žiga zbog nekorišćenja ako 
je korišćenje žiga započelo ili je nastavljeno posle isteka neprekidnog vremenskog 
perioda od pet godina u kome žig nije korišćen, a pre podnošenja zahteva za 
prestanak žiga zbog nekorišćenja, osim ako je do započinjanja ili nastavljanja 
korišćenja žiga došlo pošto je nosilac prava saznao da će biti podnet zahtev za 
prestanak njegovog žiga i ako je korišćenje započeto ili nastavljeno u periodu od 
tri meseca pre podnošenja zahteva za prestanak žiga. </p>

<p class="clan">Član 65.</p>
<p>U slučaju iz člana 64. ovog zakona žig prestaje da važi 
istekom perioda od pet godina od dana kada je žig poslednji put korišćen, odnosno 
istekom perioda od pet godina od dana registrovanja žiga ako žig nije korišćen. 
</p>

<p class="clan">Član 66.</p>
<p>Nadležni organ može na zahtev zainteresovanog lica doneti 
rešenje o prestanku žiga, u celini ili samo za neke robe, odnosno usluge i u 
sledećim slučajevima:</p>
<p>1) ako je znak zaštićen žigom, zbog činjenja ili nečinjenja 
nosioca žiga ili njegovog pravnog sledbenika postao generičan naziv robe, odnosno 
usluge za koju je registrovan; </p>
<p>2) ako znak zaštićen žigom, zbog načina na koji ga nosilac 
žiga ili njegov pravni sledbenik koristi, može u prometu da izazove zabunu o 
geografskom poreklu, vrsti, kvalitetu ili drugim svojstvima robe, odnosno 
usluge; </p>
<p>3) ako je znak zaštićen žigom postao protivan javnom 
poretku ili prihvaćenim moralnim principima.</p>
<p>Pravo na korišćenje kolektivnog žiga i žiga garancije može 
prestati i ako se kolektivni žig i žig garancije upotrebljavaju protivno opštem 
aktu o kolektivnom žigu, odnosno o žigu garancije. </p>
<p>U slučaju iz st. 1. i 2. ovog člana žig prestaje da važi 
narednog dana od dana pravnosnažnosti rešenja o prestanku žiga. </p>

<p class="clan">Član 67. </p>
<p>Postupak za prestanak žiga iz razloga predviđenih u čl. 64. 
i 66. ovog zakona pokreće se pisanim zahtevom. </p>
<p>Zahtev iz stava 1. ovog člana sadrži naročito: podatke o 
podnosiocu zahteva; podatke o nosiocu žiga čiji se prestanak traži; registarski 
broj žiga čiji se prestanak traži; razloge zbog kojih se prestanak žiga traži; 
naznačenje da li se traži prestanak žiga u celini ili samo za neku robu, odnosno 
usluge. </p>
<p>Vlada bliže propisuje sadržinu zahteva iz stava 1. ovog 
člana, određuje priloge koji se podnose uz zahtev i propisuje njihovu sadržinu. 
</p>

<p class="clan">Član 68.</p>
<p>Zahtev za prestanak žiga je uredan ako sadrži<span class="v2-clan-left-1"> podatke iz 
člana 67. ovog zakona</span>. </p>
<p>Ako zahtev za prestanak žiga nije uredan, nadležni organ će 
pismenim putem pozvati podnosioca zahteva da ga uredi u roku koji nadležni organ 
odredi. </p>
<p>Na obrazloženi zahtev podnosioca zahteva za prestanak žiga, 
uz plaćanje propisane takse, nadležni organ će produžiti rok iz stava 2. ovog 
člana za vreme koje smatra primerenim.</p>
<p>Ako podnosilac zahteva u ostavljenom roku ne postupi po 
pozivu, nadležni organ će doneti zaključak o odbacivanju zahteva.</p>
<p>Protiv zaključka iz stava 4. ovog člana može se izjaviti 
žalba. </p>

<p class="hide-change">*Službeni glasnik RS, broj 10/2013</p>

<p class="clan">Član 69.</p>
<p>Nadležni organ će uredan zahtev dostaviti nosiocu žiga i 
pozvati ga da u roku od 30 dana od dana prijema poziva dostavi svoj odgovor. 
</p>
<p>Posle sprovedenog postupka po zahtevu za prestanak žiga, 
nadležni organ će doneti rešenje o prestanku žiga, u celini ili samo za neke 
robe, odnosno usluge ili rešenje o odbijanju zahteva. </p>

<p class="clan">Član 70.</p>
<p>Oglašavanje žiga ništavim i prestanak žiga nemaju dejstvo na 
sudske odluke u vezi sa utvrđivanjem povrede prava koje su u momentu donošenja tog 
rešenja bile pravnosnažne, kao i na zaključene ugovore o prenosu prava, odnosno 
ustupanju licence, ako su i u meri u kojoj su ti ugovori izvršeni, pod uslovom da 
je tužilac, odnosno nosilac žiga bio savestan. </p>
<p>U postupcima oglašavanja žiga ništavim i posebnim 
slučajevima prestanka žiga, nadležni organ može zakazati usmenu raspravu. 
</p>

<p class="clan">X. GRAĐANSКOPRAVNA ZAŠTITA</p>

<p class="auto-style1"><span class="hide-change"><em>Brisan je naziv člana 71. (vidi član 20. Zakona - 
10/2013-34)</em></span></p>

<p class="hide-change" style="text-align: center"><em>Član 71.</em></p>
<p class="hide-change" style="text-align: center"><em>Brisan je (vidi član 20. Zakona - 10/2013-34)&nbsp;</em></p>

<p class="v2-bold-1">Povreda prava</p>

<p class="hide-change">*Službeni glasnik RS, broj 10/2013</p>

<p class="clan">Član 72.</p>
<p>Povredom <span class="v2-clan-left-1">prava</span> smatra se svako neovlašćeno korišćenje 
zaštićenog znaka od strane bilo kog učesnika u prometu, u smislu člana 38. i 
člana 43. stav 2. ovog zakona.</p>
<p>Povredom iz stava 1. ovog člana smatra se i podražavanje 
zaštićenog<span class="v2-clan-left-1">, odnosno prijavljenog</span> znaka.</p>
<p>Povredom iz stava 1. ovog člana smatra se i dodavanje znaku 
reči „tip”, „način”, „po postupku” i sl. </p>

<p class="hide-change">*Službeni glasnik RS, broj 10/2013</p>

<p class="v2-bold-1">Pravo na tužbu</p>

<p class="hide-change">*Službeni glasnik RS, broj 10/2013</p>

<p class="clan">Član 73.</p>
<p>Tužbu zbog povrede <span class="v2-clan-left-1">prava</span> može podneti nosilac žiga, 
podnosilac prijave, sticalac<span class="v2-clan-left-1"> </span>&nbsp;licence, korisnik kolektivnog žiga uz saglasnost 
nosioca kolektivnog žiga i korisnik žiga garancije uz saglasnost nosioca žiga 
garancije.</p>
<p class="v2-clan-left-1">Sticalac licence može podneti tužbu zbog povrede prava 
ukoliko drugačije nije predviđeno ugovorom o licenci.</p>
<p>Tužba zbog povrede žiga može se podneti pod uslovom da je 
žig korišćen u smislu člana 64. ovog zakona.</p>
<p><span class="hide-change"><em>Brisani su raniji st. 3. i 4. (vidi član 22. Zakona - 
10/2013-34) </em> </span> </p>

<p class="hide-change">*Službeni glasnik RS, broj 10/2013</p>

<p class="v2-bold-1">Tužba zbog povrede prava</p>

<p class="hide-change">*Službeni glasnik RS, broj 10/2013</p>

<p class="v2-clan-1">Član 73a</p>
<p class="v2-clan-left-1">U slučaju povrede prava, tužilac može tužbom da 
zahteva:</p>
<p class="v2-clan-left-1">1) utvrđenje povrede prava;</p>
<p class="v2-clan-left-1">2) prestanak povrede prava;</p>
<p class="v2-clan-left-1">3) oduzimanje, isključenje iz prometa, uništenje ili 
preinačenje, bez naknade, predmeta kojima je izvršena povreda prava;</p>
<p class="v2-clan-left-1">4) oduzimanje, isključenje iz prometa, uništenje ili 
preinačenje, bez naknade, alata i opreme uz pomoć kojih su proizvedeni predmeti 
kojima je izvršena povreda prava, ako je to neophodno za zaštitu prava;</p>
<p class="v2-clan-left-1">5) naknadu štete nastale povredom prava i opravdanih 
troškova postupka;</p>
<p class="v2-clan-left-1">6) objavljivanje presude o trošku tuženog;</p>
<p class="v2-clan-left-1">7) davanje podataka o trećim licima koja su učestvovala 
u povredi prava.</p>
<p class="v2-clan-left-1">Lice koje povredi pravo odgovara za štetu po opštim 
propisima o naknadi štete.</p>
<p class="v2-clan-left-1">Ako je povreda učinjena namerno ili krajnjom nepažnjom, 
tužilac može od tuženog, umesto naknade štete iz stava 1. tačka 5) ovog člana 
zahtevati naknadu do trostrukog iznosa uobičajene licencne naknade koju bi 
primio za korišćenje prava.</p>
<p class="v2-clan-left-1">Pri razmatranju tužbenih zahteva iz stava 1. tač. 3) i 
4) ovog člana, sud uzima u obzir srazmeru između ozbiljnosti povrede prava i 
traženih mera, kao i interese trećih lica.</p>

<p class="hide-change">*Službeni glasnik RS, broj 10/2013</p>


<p class="v2-bold-1">Postupak po tužbi</p>

<p class="hide-change">*Službeni glasnik RS, broj 10/2013</p>

<p class="clan">Član 74.</p>
<p>Tužba zbog povrede<span class="v2-clan-left-1"> prava</span> može se podneti u roku od tri 
godine od dana kada je tužilac saznao za povredu i učinioca, a najdocnije u roku 
od pet godina od dana kad je povreda prvi put učinjena. </p>
<p class="v2-clan-left-1">Postupak po tužbi iz stava 1. ovog člana je hitan.</p>
<p class="v2-clan-left-1">Postupak po tužbi zbog povrede prava iz prijave sud će 
prekinuti do konačne odluke nadležnog organa po prijavi.</p>
<p class="v2-clan-left-1">Ako je pred nadležnim organom, odnosno sudom pokrenut 
postupak iz čl. 59, 64, 66, 80. i 81. ovog zakona, sud koji postupa po tužbi iz 
člana 73. i 73a ovog zakona dužan je da prekine postupak do konačne odluke 
nadležnog organa, odnosno pravosnažne odluke suda.</p>
<p class="v2-clan-left-1">Na postupak po tužbi iz stava 1. ovog člana primenjuju 
se odredbe zakona kojim se uređuje parnični postupak.</p>

<p class="hide-change">*Službeni glasnik RS, broj 10/2013</p>

<p class="bold">Privremena mera</p>

<p class="clan">Član 75.</p>
<p>Na <span class="v2-clan-left-1">predlog</span> lica koje učini verovatnim da je<span class="v2-clan-left-1"> njegovo pravo</span> 
povređeno ili da će biti povređeno, sud može da odredi privremenu meru oduzimanja 
ili isključenja iz prometa predmeta kojima se vrši povreda, sredstava za 
proizvodnju tih predmeta, odnosno meru zabrane nastavljanja započetih radnji kojima 
se vrši ili bi se mogla izvrštiti povreda. </p>
<p>U slučaju istovetnosti u smislu člana 38. stav 2. tačka 1) 
ovog zakona sud obavezno određuje privremenu meru iz stava 1. ovog člana. 
</p>
<p class="v2-clan-left-1">Ako postoji opasnost od nastanka nenadoknadive štete 
na strani nosioca prava, sud može da odredi privremenu meru bez prethodnog 
saslušanja protivne stranke.</p>
<p class="v2-clan-left-1">U slučaju iz stava 3. ovog člana sud će odluku o 
određivanju privremene mere da donese u roku od 10 dana od dana podnošenja 
predloga.</p>
<p class="v2-clan-left-1">Žalba protiv rešenja kojim je sud odredio privremenu 
meru iz stava 1. ovog člana ne odlaže izvršenje rešenja.</p>

<p class="hide-change">*Službeni glasnik RS, broj 10/2013</p>

<p class="bold">Obezbeđenje dokaza</p>

<p class="clan">Član 76.</p>
<p class="v2-clan-left-1">Na predlog lica koje učini verovatnim da je njegovo 
pravo povređeno, ili da će biti povređeno, sud može odrediti obezbeđenje dokaza.</p>
<p class="v2-clan-left-1">Sud može odrediti obezbeđenje dokaza i bez prethodnog 
obaveštavanja ili saslušanja lica od koga se dokazi prikupljaju, ako postoji 
opasnost od nastanka nenadoknadive štete na strani nosioca prava, ili ako 
predlagač učini verovatnim da će dokazi biti uništeni ili da će ih kasnije biti 
nemoguće pribaviti.</p>
<p>Obezbeđenjem dokaza u smislu stava 1. ovog člana smatra se 
pregled prostorija, vozila, knjiga, dokumenata, kao i zaplena predmeta, 
ispitivanje svedoka i veštaka.</p>
<p>Licu od koga se dokazi prikupljaju, sudsko rešenje o 
određivanju obezbeđenja dokaza uručuje se u trenutku prikupljanja dokaza, a odsutnom 
licu, čim to postane moguće. </p>

<p class="hide-change">*Službeni glasnik RS, broj 10/2013</p>

<p class="v2-bold-1">Pokretanje postupka za određivanje privremene mere, odnosno 
obezbeđenje dokaza</p>

<p class="hide-change">*Službeni glasnik RS, broj 10/2013</p>

<p class="clan">Član 77. </p>
<p>Privremene mere iz člana 75. ovog zakona i obezbeđenje 
dokaza iz člana 76. ovog zakona mogu se tražiti i pre podnošenja tužbe zbog 
povrede<span class="v2-clan-left-1"> prava</span>, pod uslovom da se tužba podnese u roku od 30 dana od dana 
donošenja rešenja o određivanju privremene mere, odnosno rešenja o određivanju 
obezbeđenja dokaza. </p>
<p class="v2-clan-left-1">U slučaju kada tužba nije podneta u roku iz stava 1. 
ovog člana, sud će na predlog lica protiv koga je određena privremena mera, 
odnosno obezbeđenje dokaza, ukinuti rešenje kojim je određena privremena mera, 
odnosno obezbeđenje dokaza, obustaviti postupak i ukinuti sprovedene radnje.</p>
<p class="v2-clan-left-1">U slučaju iz stava 2. ovog člana, lice protiv koga je 
određena privremena mera, odnosno obezbeđenje dokaza, ima pravo na naknadu štete 
koja mu je nanesena privremenom merom, odnosno obezbeđenjem dokaza.</p>

<p class="hide-change">*Službeni glasnik RS, broj 10/2013</p>

<p class="bold">Sredstvo obezbeđenja</p>

<p class="clan">Član 78.</p>
<p>Na zahtev lica protiv koga je pokrenut postupak zbog 
povrede <span class="v2-clan-left-1">prava</span> ili postupak za 
<span class="v2-clan-left-1">određivanje</span> privremene mere<span class="v2-clan-left-1">, odnosno za 
obezbeđenje dokaza</span>, sud može da odredi odgovarajući novčani iznos kao sredstvo 
obezbeđenja u slučaju neosnovanosti zahteva, na teret podnosioca zahteva. 
</p>

<p class="hide-change">*Službeni glasnik RS, broj 10/2013</p>

<p class="bold">Obaveza pružanja informacija</p>

<p class="clan">Član 79.</p>
<p>Sud može narediti licu koje je izvršilo povredu <span class="v2-clan-left-1">prava</span> da 
pruži <span class="v2-clan-left-1">informacije</span> o trećim licima koja su učestvovala u povredi prava i o 
njihovim distributivnim kanalima. </p>
<p class="v2-clan-left-1">Dostavljanje informacija iz stava 1. ovog člana sud može 
naložiti i drugom licu:</p>
<p class="v2-clan-left-1">1) kod koga je pronađena roba koja se nalazi u 
prometu, a kojom se povređuje pravo;</p>
<p class="v2-clan-left-1">2) koje pruža usluge u prometu, a kojima se povređuje 
pravo;</p>
<p class="v2-clan-left-1">3) za koje je utvrđeno da na komercijalnoj osnovi 
pruža usluge koje se koriste u aktivnostima kojima se povređuje pravo;</p>
<p class="v2-clan-left-1">4) koje je od strane lica iz tač. 1), 2) ili 3) ovog 
stava navedeno kao lice uključeno u proizvodnju ili distribuciju roba ili pružanje 
usluga kojima se povređuje pravo.</p>
<p class="v2-clan-left-1">Pod informacijama iz stava 1. ovog člana smatraju se 
naročito:</p>
<p class="v2-clan-left-1">1) podaci o proizvođačima, distributerima, dobavljačima 
i drugim licima koja su prethodno bila uključena u proizvodnju ili distribuciju 
robe ili pružanje usluga, kao i o prodavcima kojima je roba namenjena;</p>
<p class="v2-clan-left-1">2) podaci o količinama proizvedene, isporučene ili 
naručene robe ili usluga, kao i cenama ostvarenim za takvu robu ili usluge.</p>
<p>Lice iz stava 1. ovog člana koje ne izvrši obavezu pružanja 
informacije odgovara za štetu koja iz toga proizađe.</p>

<p class="hide-change">*Službeni glasnik RS, broj 10/2013</p>

<p class="v2-bold-1">Tužba za osporavanje žiga</p>

<p class="hide-change">*Službeni glasnik RS, broj 10/2013</p>

<p class="clan">Član 80.</p>
<p>Ako je prijava podneta protivno načelu savesnosti i poštenja 
ili je znak registrovan na osnovu takve prijave, odnosno na osnovu prijave kojom 
je povređena zakonska ili ugovorna obaveza, lice čiji je pravni interes time 
povređen može tužbom tražiti da ga sud oglasi za podnosioca prijave, odnosno 
nosioca prava. </p>

<p class="clan">Član 81.</p>
<p>Fizičko ili pravno lice koje u prometu koristi znak za 
obeležavanje robe, odnosno usluga, a za koji je drugo lice podnelo prijavu ili ga 
registrovalo na svoje ime za obeležavanje iste ili slične robe, odnosno usluga 
može tužbom tražiti da ga sud oglasi za podnosioca prijave, odnosno nosioca žiga 
ako dokaže da je taj znak bio opštepoznat u smislu člana 6bis Pariske konvencije 
o zaštiti industrijske svojine, za obeležavanje njegove robe, odnosno usluga pre 
nego što je tuženi podneo prijavu, ili registrovao žig. </p>
<p>Ako tuženi dokaže da je isti ili sličan znak koristio u 
prometu za obeležavanje iste ili slične robe, odnosno usluga isto koliko i 
tužilac ili duže od njega sud će odbiti tužbeni zahtev iz stava 1. ovog člana.</p>
<p>Tužba iz stava 1. ovog člana ne može se podneti po isteku 
roka od pet godina od dana upisa žiga u Registar žigova. </p>

<p class="clan">Član 82.</p>
<p>Ako se sudskom odlukom usvoji tužbeni zahtev iz člana 80, 
odnosno člana 81. ovog zakona po pravnosnažnosti presude sud će presudu 
dostaviti nadležnom organu, koji će u odgovarajući registar upisati tužioca kao 
podnosioca prijave, odnosno kao nosioca žiga.</p>

<p class="clan">Član 83.</p>
<p>Pravo koje je treće lice pribavilo od ranijeg podnosioca 
prijave, odnosno nosioca žiga iz čl. 80. i 81. ovog zakona prestaje danom upisa 
novog podnosioca prijave, odnosno nosioca žiga u odgovarajući registar nadležnog 
organa.</p>

<p class="v2-bold-1">Revizija</p>

<p class="hide-change">*Službeni glasnik RS, broj 10/2013</p>

<p class="v2-clan-1">Član 83a</p>
<p class="v2-clan-left-1">Revizija je dozvoljena protiv pravnosnažnih presuda 
donetih u drugom stepenu u sporovima koji se odnose na zaštitu i upotrebu žiga 
ili prava iz prijave.</p>

<p class="hide-change">*Službeni glasnik RS, broj 10/2013</p>

<p class="clan">XI. КAZNENE ODREDBE</p>

<p class="clan">Član 84.</p>
<p>Кazniće se za privredni prestup novčanom kaznom u iznosu od 
100.000 do 3.000.000 dinara privredno društvo, ili drugo pravno lice koje na 
način iz člana 72. ovog zakona povredi žig, odnosno pravo iz prijave.</p>
<p>Za radnje iz stava 1. ovog člana kazniće se za privredni 
prestup novčanom kaznom u iznosu od 50.000 do 200.000 dinara odgovorno lice u 
privrednom društvu ili drugom pravnom licu. </p>
<p>Predmeti izvršenja privrednog prestupa i predmeti koji su 
bili upotrebljeni za izvršenje privrednog prestupa iz stava 1. ovog člana biće 
oduzeti, a predmeti izvršenja privrednog prestupa biće i uništeni.</p>
<p>Presuda kojom je učiniocu izrečena kazna za privredni 
prestup iz stava 1. ovog člana javno se objavljuje. </p>

<p class="clan">Član 85.</p>
<p>Кazniće se za prekršaj novčanom kaznom u iznostu od 50.000 
do 500.000 dinara preduzetnik, ako povredi žig ili pravo iz prijave na način iz 
člana 72. ovog zakona. </p>
<p>Za radnje iz stava 1. ovog člana kazniće se i fizičko lice 
novčanom kaznom u iznosu od 10.000 do 50.000 dinara.</p>
<p>Predmeti izvršenja prekršaja i predmeti koji su bili 
upotrebljeni za izvršenje prekršaja iz stava 1. ovog člana biće oduzeti, a 
predmeti izvršenja prekršaja biće i uništeni. </p>

<p class="clan">Član 86. </p>
<p>Кazniće se za prekršaj novčanom kaznom u iznosu od 100.000 
do 1.000.000 dinara pravno lice koje se neovlašćeno bavi zastupanjem u 
ostvarivanju prava iz ovog zakona (čl. 10. i 11).</p>
<p>Za radnje iz stava 1. ovog člana kazniće se za prekršaj 
novčanom kaznom u iznosu od 10.000 do 50.000 dinara odgovorno lice u pravnom 
licu. </p>
<p>Кazniće se za prekršaj novčanom kaznom u iznosu od 10.000 
do 50.000 dinara fizičko lice koje se neovlašćeno bavi zastupanjem u ostvarivanju 
prava iz ovog zakona (čl. 10. i 11). </p>

<p class="clan">XII. PRELAZNE I ZAVRŠNE ODREDBE</p>

<p class="clan">Član 87.</p>
<p>Registar prijava i Registar žigova ustanovljen Zakonom o 
žigovima („Službeni list SCG”, br. 61/04 i 7/05 – ispravka), nastavljaju da se 
vode u skladu sa ovim zakonom.</p>
<p>Registar zastupnika ustanovljen Zakonom o patentima 
(„Službeni list SCG”, br. 32/04 i 35/04 i „Službeni glasnik RS”, broj 115/06), 
nastavlja da se vodi u skladu sa zakonom kojim je ustanovljen i ovim zakonom. 
</p>
<p>Žigovi koji važe na dan stupanja na snagu ovog zakona ostaju 
i dalje na snazi i na njih će se primenjivati odredbe ovog zakona.</p>
<p>Odredba člana 11. ovog zakona ne primenjuje se na lica koja 
su do 1. januara 2005. godine upisana u Registar zastupnika. </p>
<p>Odredbe ovog zakona primenjivaće se i na prijave za priznanje 
žiga podnete do dana stupanja na snagu ovog zakona po kojima upravni postupak 
nije okončan, kao i na druge započete postupke u vezi sa žigovima koji do dana 
stupanja na snagu ovog zakona nisu okončani. </p>

<p class="clan">Član 88. </p>
<p>Zaloge koje su do dana stupanja na snagu ovog zakona upisane 
u Registar založnog prava na pokretnim stvarima i pravima (u daljem tekstu: 
Registar zaloge) kod Agencije za privredne registre ostaju na snazi i biće 
upisane u odgovarajući registar nadležnog organa.</p>
<p>Agencija za privredne registre, dužna je da u roku od 30 
dana od dana stupanja na snagu ovog zakona nadležnom organu dostavi podatke i 
dokumentaciju na osnovu kojih je izvršen upis zaloge na žigovima u Registar 
zaloge. </p>

<p class="clan">Član 89.</p>
<p>Podzakonski propisi za izvršenje ovog zakona biće doneti u 
roku od četiri meseca od dana stupanja na snagu ovog zakona.</p>
<p>Do donošenja podzakonskih propisa predviđenih ovim zakonom 
primenjuju se odredbe propisa donetih na osnovu Zakona o žigovima („Službeni list 
SCG”, br. 61/04 i 7/05 – ispravka), izuzev odredaba koje su u suprotnosti sa 
ovim zakonom. </p>

<p class="clan">Član 90.</p>
<p>Danom stupanja na snagu ovog zakona prestaju da važe:</p>
<p>1) Zakon o žigovima („Službeni list SCG”, br. 61/04 i 7/05 
– ispravka);</p>
<p>2) Odredbe čl. 36. i 41. Zakona o posebnim ovlašćenjima radi 
efikasne zaštite prava intelektualne svojine („Službeni glasnik RS”, broj 
46/06). </p>

<p class="clan">Član 91.</p>
<p>Ovaj zakon stupa na snagu osmog dana od dana objavljivanja u 
„Službenom glasniku Republike Srbije”.</p>




<p class="bold">ODREDBE КOJE NISU UNETE U "PREČIŠĆEN TEКST" ZAКONA</p>


<p class="auto-style1"><em>Zakon o izmenama i dopunama Zakona o žigovima: "Službeni 
glasnik RS", broj 10/2013-34</em></p>

<p class="auto-style1"><strong>Član 32.</strong></p>
<p><strong>Postupci započeti do dana stupanja na snagu ovog zakona 
okončaće se po propisima po kojima su započeti.</strong></p>

<p class="auto-style1"><strong>Član 33.</strong></p>
<p><strong>Ovaj zakon stupa na snagu osmog dana od dana objavljivanja u 
„Službenom glasniku Republike Srbije”.</strong></p>



