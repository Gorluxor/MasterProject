<meta http-equiv="content-type" content="text/html;charset=utf-8"><link href="http://www.pravno-informacioni-sistem.rs/SlGlasnikPortal/glasnik.css" rel="stylesheet" type="text/css">
<style type="text/css">
 p.MsoNormal
	
.auto-style1 {
	text-align: center;
}
	
.auto-style1 {
	color: #008000;
}
.auto-style2 {
	text-align: center;
}
	
.auto-style3 {
	color: #000000;
}
	
</style>


<p class="redakcijskipreciscentekst">Redakcijski prečišćen tekst</p>
<p>&nbsp;</p>
<p class="bold">&nbsp;</p>
<p>&nbsp;</p>
<p class="odluka-zakon">ZAКON</p>
<p class="odluka-zakon">o Agenciji za borbu protiv korupcije</p>
<p class="auto-style3" style="text-align: center">„Službeni glasnik RS“, br. 97 od 27. oktobra 2008, 53 
od 29. jula 2010, 66 od 7. septembra 2011 - US, 67 od 31. jula 2013 - US, 112 od 
17. decembra 2013 - Autentično tumačenje, 8 od 26. januara 2015 - US, 88 od 13. 
decembra 2019.</p>
<p class="clan">I. OSNOVNE ODREDBE </p>
<p class="clan">Član 1.</p>
<p>Ovim zakonom uređuju se osnivanje, pravni položaj, 
nadležnost, organizacija i način rada Agencije za borbu protiv korupcije (u 
daljem tekstu: Agencija), pravila u vezi sa sprečavanjem sukoba interesa pri 
vršenju javnih funkcija i prijavljivanjem imovine lica koja vrše javne funkcije, 
postupak i odlučivanje u slučaju povrede ovog zakona, uvođenje planova 
integriteta, kao i druga pitanja od značaja za rad Agencije. 
</p>
<p class="bold">Značenje izraza</p>
<p class="clan">Član 2.</p>
<p>U smislu ovog zakona, pojedini izrazi imaju sledeće 
značenje: </p>
<p>– „korupcija” je odnos koji se zasniva zloupotrebom 
službenog, odnosno društvenog položaja ili uticaja, u javnom ili privatnom 
sektoru, u cilju sticanja lične koristi ili koristi za drugoga; 
</p>
<p>– „funkcioner” je svako izabrano, postavljeno ili 
imenovano lice u organe Republike Srbije, autonomne pokrajine, jedinice lokalne 
samouprave i organe javnih preduzeća <span class="v2-clan-left-1">i privrednih društava</span>, ustanova i drugih 
organizacija čiji je osnivač<span class="v2-clan-left-1">, odnosno član</span> 
Republika Srbija, autonomna pokrajina, jedinica lokalne samouprave i drugo lice 
koje bira Narodna skupština;<span class="v2-clan-left-2"> </span></p>
<p>– „javna funkcija” je funkcija u organima Republike 
Srbije, autonomne pokrajine, jedinice lokalne samouprave, organima javnih 
preduzeća <span class="v2-clan-left-1">i privrednih društava</span>, ustanova i drugih organizacija, čiji je 
osnivač<span class="v2-clan-left-1">, odnosno član</span> Republika Srbija, autonomna pokrajina, jedinica lokalne 
samouprave, kao i funkcija drugih lica koje bira Narodna skupština, a 
podrazumeva ovlašćenja rukovođenja, odlučivanja, odnosno donošenja opštih ili 
pojedinačnih akata; </p>
<p class="v2-clan-left-3">− „javni resurs” je nepokretnost, pokretna stvar i 
svako drugo dobro koje je u javnoj svojini, odnosno u drugom obliku svojine koje 
koriste organi Republike Srbije, autonomne pokrajine, jedinice lokalne 
samouprave, javna preduzeća, privredna društva, ustanove i druge organizacije 
čiji je osnivač, odnosno član Republika Srbija, autonomna pokrajina ili jedinica 
lokalne samouprave;</p>
<p>– „povezano lice” je supružnik ili vanbračni partner 
funkcionera, krvni srodnik funkcionera u pravoj liniji, odnosno u pobočnoj 
liniji zaključno sa drugim stepenom srodstva, usvojitelj ili usvojenik 
funkcionera, kao i svako drugo pravno ili fizičko lice koje se prema drugim 
osnovama i okolnostima može opravdano smatrati interesno povezanim sa 
funkcionerom; </p>
<p>– „privatni interes” je bilo kakva korist ili 
pogodnost za funkcionera ili povezano lice; </p>
<p>– „sukob interesa” je situacija u kojoj funkcioner 
ima privatni interes koji utiče, može da utiče ili izgleda kao da utiče na 
postupanje funkcionera u vršenju javne funkcije odnosno službene dužnosti, na 
način koji ugrožava javni interes; </p>
<p>– „poklon” je novac, stvar, pravo i usluga izvršena 
bez odgovarajuće naknade i svaka druga korist koja je data funkcioneru ili 
povezanom licu u vezi s vršenjem javne funkcije; </p>
<p>– „protokolarni poklon” je poklon koji funkcioner 
primi od strane države, njenog organa ili organizacije, međunarodne organizacije 
ili stranog pravnog lica, koji je primljen prilikom službene posete ili u drugim 
sličnim prilikama. </p>
<p class="hide-change">*Službeni glasnik RS, broj 53/2010</p>
<p class="hide-change">**Službeni glasnik RS, broj 112/2013 (vidi 
<a class="auto-style1" href="http://www.pravno-informacioni-sistem.rs/SlGlasnikPortal/prilozi/autenticno_tumacenje.htm&amp;doctype=reg&amp;abc=cba&amp;eli=true&amp;eliActId=429455&amp;regactid=429455" target="_blank">Autentično 
tumačenje</a>)</p>
<p class="hide-change">***Službeni glasnik RS, broj 88/2019</p>
<p class="clan">II. AGENCIJA </p>
<p class="clan">Član 3.</p>
<p>Agencija je samostalan i nezavisan državni organ. 
</p>
<p>Za obavljanje poslova iz svoje nadležnosti Agencija je 
odgovorna Narodnoj skupštini. </p>
<p>Agencija ima svojstvo pravnog lica. 
</p>
<p>U postupku pred Agencijom koji nije uređen ovim 
zakonom, shodno se primenjuju odredbe zakona koji uređuje opšti upravni postupak. 
</p>
<p>Sredstva za rad i funkcionisanje Agencije obezbeđuju 
se u budžetu Republike Srbije, na predlog Agencije, kao i iz drugih izvora, u 
skladu sa zakonom. </p>
<p>Agencija samostalno raspolaže sredstvima iz stava 5. 
ovog člana, u skladu sa zakonom. </p>
<p class="bold">Sedište i organizacione jedinice Agencije</p>
<p class="clan">Član 4.</p>
<p>Sedište Agencije je u Beogradu. 
</p>
<p>Agencija može da obrazuje organizacione jedinice 
izvan sedišta. </p>
<p>Organizacione jedinice iz stava 2. ovog člana nemaju 
svojstvo pravnog lica. </p>
<p class="bold">Nadležnost Agencije</p>
<p class="clan">Član 5.</p>
<p>Agencija: </p>
<p>– nadzire sprovođenje Nacionalne strategije za borbu 
protiv korupcije (u daljem tekstu: Strategija), Akcionog plana za primenu 
Nacionalne strategije za borbu protiv korupcije (u daljem tekstu: Akcioni plan) i 
sektorskih akcionih planova; </p>
<p>– pokreće postupak i izriče mere zbog povrede ovog 
zakona; </p>
<p>– rešava o sukobu interesa; </p>
<p>– obavlja poslove u skladu sa zakonom kojim je uređeno 
finansiranje političkih stranaka<span class="v2-clan-left-1">, odnosno političkih subjekata</span>; 
</p>
<p>– daje mišljenja i uputstva za sprovođenje ovog zakona; 
</p>
<p>– daje inicijative za izmenu i donošenje propisa u 
oblasti borbe protiv korupcije; </p>
<p>– daje mišljenja u vezi sa primenom Strategije, 
Akcionog plana i sektorskih akcionih planova; </p>
<p>– prati i obavlja poslove koji se odnose na 
organizovanje koordinacije rada državnih organa u borbi protiv korupcije; 
</p>
<p>– vodi registar funkcionera; </p>
<p>– vodi registar imovine i prihoda funkcionera (u 
daljem tekstu: Registar imovine); </p>
<p>– pruža stručnu pomoć u oblasti borbe protiv 
korupcije; </p>
<p>– sarađuje sa drugim državnim organima u pripremi 
propisa u oblasti borbe protiv korupcije; </p>
<p>– daje smernice za izradu planova integriteta u 
javnom i privatnom sektoru; </p>
<p class="v2-clan-left-1">– sarađuje sa naučnim organizacijama i organizacijama 
civilnog društva u sprovođenju aktivnosti prevencije korupcije;</p>
<p>– uvodi i sprovodi programe obuke o korupciji, u 
skladu sa ovim zakonom; </p>
<p>– vodi posebne evidencije u skladu sa ovim zakonom; 
</p>
<p>– postupa po predstavkama pravnih i fizičkih lica; 
</p>
<p class="v2-clan-left-1">– postupa po prijavama državnih službenika, odnosno 
zaposlenih u organima Republike Srbije, autonomne pokrajine, jedinice lokalne 
samouprave i organima javnih preduzeća, ustanova i drugih organizacija čiji je 
osnivač Republika Srbija, autonomna pokrajina ili jedinica lokalne samouprave, 
odnosno organima privrednih društava čiji je osnivač, odnosno član Republika 
Srbija, autonomna pokrajina ili jedinica lokalne samouprave i zaposlenih u 
državnim organima i organizacijama;</p>
<p>– organizuje istraživanja, prati i analizira 
statističke i druge podatke o stanju korupcije; </p>
<p>– u saradnji sa nadležnim državnim organima prati 
međunarodnu saradnju u oblasti borbe protiv korupcije; </p>
<p>– obavlja i druge poslove određene zakonom. 
</p>
<p class="hide-change">*Službeni glasnik RS, broj 53/2010</p>
<p class="bold">Organi Agencije</p>
<p class="clan">Član 6.</p>
<p>Organi Agencije su Odbor i direktor. 
</p>
<p class="italik">a) Odbor Agencije</p>
<p class="clan">Član 7.</p>
<p>Odbor Agencije bira i razrešava direktora Agencije, 
<span class="v2-clan-left-1">odlučuje o uvećanju plate direktora,</span> odlučuje po žalbama na odluke direktora 
kojima se izriču mere u skladu sa ovim zakonom, usvaja godišnji izveštaj o radu 
Agencije koji podnosi Narodnoj skupštini, vrši nadzor nad radom i imovinskim 
stanjem direktora, predlaže budžetska sredstva za rad Agencije, donosi poslovnik o 
svom radu i vrši druge poslove određene ovim zakonom. </p>
<p>Odbor Agencije može, na predlog direktora, da osniva 
savetodavna ili radna tela Agencije. </p>
<p class="hide-change">*Službeni glasnik RS, broj 53/2010</p>
<p class="auto-style2">Uslovi za izbor člana Odbora Agencije 
</p>
<p class="clan">Član 8.</p>
<p>Za člana Odbora Agencije može da bude izabrano lice 
koje ispunjava opšte uslove za rad u državnim organima, ima završen fakultet, 
najmanje devet godina radnog iskustva i nije osuđeno za krivično delo koje ga 
čini nedostojnim za vršenje funkcije člana Odbora Agencije.
</p>
<p>Član Odbora Agencije ne može da bude član političke 
stranke, <span class="v2-clan-left-1">odnosno političkog subjekta</span> i podleže istim obavezama i zabranama koje 
se po ovom zakonu odnose na funkcionere, izuzev zabrane iz člana 30. stav 1. 
ovog zakona. </p>
<p class="hide-change">*Službeni glasnik RS, broj 53/2010</p>
<p class="auto-style2">Sastav Odbora Agencije </p>
<p class="clan">Član 9.</p>
<p>Odbor Agencije ima devet članova. 
</p>
<p>Članove Odbora Agencije bira Narodna skupština na 
predlog: </p>
<p>1) Administrativnog odbora Narodne skupštine; 
</p>
<p>2) predsednika Republike; </p>
<p>3) Vlade; </p>
<p>4) Vrhovnog kasacionog suda; </p>
<p>5) Državne revizorske institucije; 
</p>
<p>6) Zaštitnika građana i Poverenika za informacije od 
javnog značaja, putem zajedničkog dogovora; </p>
<p>7) Socijalno-ekonomskog saveta; 
</p>
<p>8) Advokatske komore Srbije; </p>
<p>9) udruženja novinara u Republici Srbiji, putem 
zajedničkog dogovora. </p>
<p>Кandidat za člana Odbora Agencije koga predlože 
predlagači iz stava 1. tač. 8) i 9) ovog člana može da bude iz redova 
predlagača. </p>
<p class="auto-style2">Mandat člana Odbora Agencije </p>
<p class="clan">Član 10.</p>
<p>Mandat člana Odbora Agencije traje četiri godine. 
</p>
<p>Isto lice može da bude izabrano za člana Odbora 
Agencije najviše dva puta. </p>
<p class="auto-style2">Naknada za rad člana Odbora Agencije 
</p>
<p class="clan">Član 11.</p>
<p>Član Odbora Agencije ima pravo na mesečnu naknadu u 
visini dve prosečne mesečne zarade bez poreza i doprinosa u Republici Srbiji. 
</p>
<p class="auto-style2">Prestanak funkcije člana Odbora Agencije 
</p>
<p class="clan">Član 12.</p>
<p>Funkcija člana Odbora Agencije prestaje istekom 
mandata, ostavkom, ako je zbog bolesti, na osnovu nalaza nadležne zdravstvene 
ustanove, trajno nesposoban za vršenje funkcije i razrešenjem. 
</p>
<p>Predlagači su dužni da tri meseca pre isteka mandata 
člana Odbora Agencije, podnesu predlog za izbor novog člana Odbora Agencije. 
</p>
<p>Ako funkcija člana Odbora Agencije prestane pre 
isteka mandata, predlagač je dužan da u roku od 30 dana od dana nastupanja uslova 
iz stava 1. ovog člana podnese listu kandidata za izbor novog člana Narodnoj 
skupštini. </p>
<p class="auto-style2">Razrešenje člana Odbora Agencije 
</p>
<p class="clan">Član 13.</p>
<p>Član Odbora Agencije se razrešava ako nesavesno vrši 
funkciju člana Odbora Agencije, ako postane član političke stranke<span class="v2-clan-left-1">, odnosno 
političkog subjekta</span>, narušava ugled ili političku nepristrasnost Agencije, ako 
bude osuđen za krivično delo koje ga čini nedostojnim funkcije člana Odbora 
Agencije ili ako se utvrdi da je povredio ovaj zakon. </p>
<p>Postupak u kome se utvrđuje da li postoje razlozi za 
razrešenje člana Odbora Agencije vodi Odbor Agencije. </p>
<p>Postupak iz stava 2. ovog člana pokreće se na predlog 
predsednika Odbora Agencije, najmanje tri člana Odbora Agencije, direktora 
Agencije, kao i predlagača tog člana Odbora Agencije. </p>
<p>Odluku o razrešenju, na predlog Odbora Agencije, 
donosi Narodna skupština. </p>
<p>Odbor Agencije može da udalji sa funkcije člana protiv 
koga se vodi postupak u kome se utvrđuje da li postoje razlozi za njegovo 
razrešenje. </p>
<p class="hide-change">*Službeni glasnik RS, broj 53/2010</p>
<p class="auto-style2">Odlučivanje </p>
<p class="clan">Član 14.</p>
<p>Odbor Agencije odlučuje većinom glasova svih članova. 
</p>
<p>Radom Odbora Agencije rukovodi predsednik, koga 
između sebe biraju članovi Odbora Agencije. </p>
<p class="italik">b) Direktor</p>
<p class="clan">Član 15.</p>
<p>Direktor predstavlja Agenciju, rukovodi radom, 
organizuje i obezbeđuje zakonito i efikasno obavljanje poslova Agencije, donosi 
odluke o povredi ovog zakona i izriče mere, <span class="v2-clan-left-1">daje mišljenja i uputstva za 
sprovođenje ovog zakona,</span> priprema godišnji izveštaj o radu Agencije, izrađuje 
predlog budžetskih sredstava za rad Agencije, donosi opšte i pojedinačne akte, 
odlučuje o pravima, obavezama i odgovornostima zaposlenih u Agenciji, sprovodi 
odluke Odbora Agencije i vrši druge poslove određene zakonom. 
</p>
<p class="hide-change">*Službeni glasnik RS, broj 53/2010</p>
<p class="auto-style2">Uslovi za izbor direktora </p>
<p class="clan">Član 16.</p>
<p>Za direktora može da bude izabrano lice koje ispunjava 
opšte uslove za rad u državnim organima, ima završen pravni fakultet i najmanje 
devet godina radnog iskustva i nije osuđeno za krivično delo koje ga čini 
nedostojnim za vršenje funkcije direktora. </p>
<p>Direktor ne može da bude član političke stranke<span class="v2-clan-left-1">, 
odnosno političkog subjekta</span> i podleže istim obavezama i zabranama koje se po 
ovom zakonu odnose na funkcionere. </p>
<p class="hide-change">*Službeni glasnik RS, broj 53/2010</p>
<p class="auto-style2">Javni konkurs za izbor direktora 
</p>
<p class="clan">Član 17.</p>
<p>Direktor se bira na javnom konkursu, koji raspisuje 
Odbor Agencije. </p>
<p>Javni konkurs se objavljuje u „Službenom glasniku 
Republike Srbije” i najmanje jednom sredstvu javnog informisanja koje pokriva celu 
teritoriju Republike Srbije. </p>
<p class="auto-style2">Mandat direktora </p>
<p class="clan">Član 18.</p>
<p>Mandat direktora traje pet godina. 
</p>
<p>Isto lice može da bude izabrano za direktora najviše 
dva puta. </p>
<p class="auto-style2">Prestanak funkcije direktora </p>
<p class="clan">Član 19.</p>
<p>Funkcija direktora prestaje istekom mandata, 
ostavkom, ako je zbog bolesti, na osnovu nalaza nadležne zdravstvene ustanove, 
trajno nesposoban za vršenje dužnosti i razrešenjem. </p>
<p>Odbor Agencije dužan je da tri meseca pre isteka 
mandata direktora, raspiše konkurs za izbor novog direktora. 
</p>
<p>Ako funkcija direktora prestane pre isteka mandata, 
Odbor Agencije je dužan da u roku od 15 dana od dana nastupanja uslova iz stava 
1. ovog člana raspiše konkurs za izbor novog direktora. </p>
<p class="auto-style2">Razrešenje direktora </p>
<p class="clan">Član 20.</p>
<p>Direktor se razrešava ako nesavesno vrši funkciju, 
ako postane član političke stranke<span class="v2-clan-left-1">, odnosno političkog subjekta</span>, narušava ugled 
ili političku nepristrasnost Agencije, ako bude osuđen za krivično delo koje ga 
čini nedostojnim funkcije ili ako se utvrdi da je povredio ovaj zakon. 
</p>
<p>Postupak u kome se utvrđuje da li postoje razlozi za 
razrešenje direktora vodi Odbor Agencije. </p>
<p>Postupak iz stava 2. ovog člana pokreće se na predlog 
predsednika Odbora Agencije ili najmanje tri člana Odbora Agencije. 
</p>
<p class="hide-change">*Službeni glasnik RS, broj 53/2010</p>
<p class="auto-style2">Zamenik direktora </p>
<p class="clan">Član 21.</p>
<p class="v2-clan-left-1">Agencija ima zamenika direktora, koji se bira na 
javnom konkursu.</p>
<p class="v2-clan-left-1">Direktor bira zamenika direktora između tri predložena 
kandidata sa liste koju utvrdi Odbor Agencije.</p>
<p class="v2-clan-left-1">Zamenika direktora razrešava direktor.</p>
<p class="v2-clan-left-1">Mandat zamenika direktora prestaje izborom novog 
direktora.</p>
<p class="v2-clan-left-1">Zamenik direktora obavlja poslove u okviru ovlašćenja 
koje mu odredi direktor.</p>
<p class="hide-change">*Službeni glasnik RS, broj 53/2010</p>
<p class="auto-style2">Plata direktora i zamenika direktora 
</p>
<p class="clan">Član 22.</p>
<p class="v2-clan-left-1">Direktor ima pravo na platu u visini osnovne plate 
sudije Vrhovnog kasacionog suda.</p>
<p class="v2-clan-left-1">Osnovna plata iz stava 1. ovog člana, zbog posebne 
složenosti poslova i odgovornosti radnog mesta, može se odlukom Odbora Agencije 
uvećati do 20%.</p>
<p class="v2-clan-left-1">Zamenik direktora ima pravo na platu u visini osnovne 
plate sudije Apelacionog suda.</p>
<p>Direktor, odnosno zamenik direktora ima pravo na 
naknadu plate u trajanju od šest meseci od dana kada mu je prestala funkcija u 
visini plate koju je imao na dan prestanka funkcije. </p>
<p>Pravo na naknadu plate iz stava 2. ovog člana 
prestaje pre roka od šest meseci ako bivši direktor, odnosno zamenik direktora 
zasnuje radni odnos ili stekne pravo na penziju. </p>
<p class="hide-change">*Službeni glasnik RS, broj 53/2010</p>
<p class="auto-style2">Stručna služba Agencije </p>
<p class="clan">Član 23.</p>
<p>Agencija ima stručnu službu kojom rukovodi direktor 
Agencije. </p>
<p>Na unutrašnje uređenje i sistematizaciju radnih mesta u 
stručnoj službi Agencije primenjuju se načela za unutrašnje uređenje i 
sistematizaciju radnih mesta u ministarstvima i posebnim organizacijama, osim 
ukoliko obavljanje određenih poslova u Agenciji ne zahteva drugačiji način 
organizovanja. </p>
<p>Pravilnik o unutrašnjem uređenju i sistematizaciji 
radnih mesta u stručnoj službi Agencije donosi direktor, po pribavljenom mišljenju 
Odbora Agencije, uz saglasnost odbora Narodne skupštine nadležnog za upravu. 
</p>
<p class="auto-style2">Položaj zaposlenih u stručnoj službi Agencije 
</p>
<p class="clan">Član 24.</p>
<p>Na zaposlene u stručnoj službi Agencije primenjuju se 
propisi o državnim službenicima i nameštenicima. </p>
<p>Direktor može da donese poseban kodeks ponašanja 
zaposlenih u stručnoj službi Agencije. </p>
<p class="auto-style2">Obaveze drugih organa i organizacija 
</p>
<p class="clan">Član 25.</p>
<p>U obavljanju poslova iz svog delokruga Agencija 
sarađuje sa državnim organima i organizacijama, organima teritorijalne 
autonomije i lokalne samouprave, javnim službama i drugim pravnim licima. 
</p>
<p>Državni organi i organizacije, organi teritorijalne 
autonomije i lokalne samouprave, javne službe i druga pravna lica koja vrše 
javna ovlašćenja dužni su da na zahtev Agencije, u roku od 15 dana, dostave sva 
dokumenta i informacije koje su Agenciji potrebne za obavljanje poslova iz njene 
nadležnosti. </p>
<p>Obavezu dostavljanja dokumenata i informacija iz stava 
2. ovog člana imaju i druga pravna lica koja imaju obaveze određene Strategijom, 
Akcionim planom i sektorskim akcionim planovima. </p>
<p class="auto-style2">Podnošenje izveštaja o radu Agencije 
</p>
<p class="clan">Član 26.</p>
<p>Agencija je dužna da podnese godišnji izveštaj o radu 
Narodnoj skupštini, najkasnije do 31. marta tekuće godine za prethodnu godinu. 
</p>
<p>Izveštaj iz stava 1. ovog člana sadrži i izveštaj o 
sprovođenju Strategije, Akcionog plana i sektorskih akcionih planova. 
</p>
<p>Agencija može da podnosi i vanredne izveštaje o radu 
na zahtev Narodne skupštine, odnosno po sopstvenoj inicijativi. 
</p>
<p>Izveštaj iz st. 1. i 3. ovog člana Agencija dostavlja 
i Vladi. </p>
<p class="clan">III. SUКOB INTERESA </p>
<p class="clan">Član 27.</p>
<p>Funkcioner je dužan da javnu funkciju vrši tako da 
javni interes ne podredi privatnom. </p>
<p>Funkcioner je dužan da se pridržava propisa koji 
uređuju njegova prava i obaveze i da stvara i održava poverenje građana u savesno 
i odgovorno vršenje javne funkcije. </p>
<p>Funkcioner je dužan da izbegava stvaranje odnosa 
zavisnosti prema licu koje bi moglo da utiče na njegovu nepristrasnost u vršenju 
javne funkcije, a u slučaju da ne može da izbegne takav odnos ili takav odnos 
već postoji, da učini sve što je potrebno radi zaštite javnog interesa. 
</p>
<p>Funkcioner ne sme da koristi javnu funkciju za 
sticanje bilo kakve koristi ili pogodnosti za sebe ili povezano lice. 
</p>
<p class="bold">Zabrana vršenja druge javne funkcije</p>
<p class="clan">Član 28.</p>
<p>Funkcioner može da vrši samo jednu javnu funkciju, 
osim ako je zakonom i drugim propisom obavezan da vrši više javnih funkcija. 
</p>
<p>Izuzetno od stava 1. ovog člana, funkcioner može da 
vrši drugu javnu funkciju, na osnovu saglasnosti Agencije. 
</p>
<p class="v2-clan-left-1">Funkcioner izabran na javnu funkciju neposredno od 
građana može, bez saglasnosti Agencije, da vrši više javnih funkcija na koje se 
bira neposredno od građana, osim u slučajevima nespojivosti utvrđenih Ustavom.</p>
<p class="v2-clan-left-1">Funkcioner koji je izabran, postavljen ili imenovan na 
drugu javnu funkciju i koji namerava da više funkcija vrši istovremeno, dužan je 
da u roku od tri dana od dana izbora, postavljenja ili imenovanja zatraži 
saglasnost Agencije. Uz zahtev, funkcioner dostavlja i pribavljeno pozitivno 
mišljenje organa koji ga je izabrao, postavio ili imenovao na javnu funkciju, a 
funkcioner koji je izabran na javnu funkciju neposredno od građana dostavlja 
pozitivno mišljenje nadležnog radnog tela organa u kome je funkcioner.</p>
<p>Agencija je dužna da odluči po <span class="v2-clan-left-1">potpunom i urednom</span> 
zahtevu iz stava <span class="v2-clan-left-1">4</span>. ovog člana u roku od 15 dana od dana prijema zahteva. 
Agencija neće dati saglasnost za vršenje druge javne funkcije, ukoliko je vršenje 
te funkcije u sukobu sa javnom funkcijom koju funkcioner već vrši, odnosno 
<span class="v2-clan-left-1">ukoliko utvrdi postojanje sukoba interesa, o čemu donosi obrazloženu odluku</span>.</p>
<p>U slučaju da Agencija ne odluči u roku iz stava <span class="v2-clan-left-1">5</span>. 
ovog člana, smatra se da je dala odobrenje funkcioneru za vršenje druge javne 
funkcije, osim ako je funkcioneru drugim propisom zabranjeno istovremeno vršenje 
te dve javne funkcije. </p>
<p>Funkcioneru koji je izabran, postavljen ili imenovan 
na drugu javnu funkciju, suprotno odredbama ovog zakona, kasnija funkcija 
prestaje po sili zakona. </p>
<p class="v2-clan-left-1">Odluku o prestanku funkcije u slučaju iz stava 7. ovog 
člana donosi organ, odnosno stalno radno telo organa koji je funkcionera 
izabrao, postavio ili imenovao na kasniju funkciju, u roku od osam dana od dana 
prijema odluke Agencije kojom se utvrđuje da je funkcioner izabran, postavljen 
ili imenovan na drugu javnu funkciju suprotno odredbama ovog zakona.</p>
<p class="hide-change"><em>Prestao je da važi raniji stav 9. (vidi 
<a class="auto-style1" href="http://www.pravno-informacioni-sistem.rs/SlGlasnikPortal/viewdoc?uuid=c08e5c01-d506-42e0-16dd-287973d92378&amp;external=true" target="_blank">Odluku US - 
67/2013-13</a>)</em></p>
<p class="hide-change">*Službeni glasnik RS, broj 53/2010</p>
<p class="bold">Vršenje funkcija u političkoj stranci<span class="v2-bold-1">, 
odnosno političkom subjektu</span></p>
<p class="hide-change">*Službeni glasnik RS, broj 53/2010</p>
<p class="clan">Član 29.</p>
<p>Funkcioner može da vrši funkciju u političkoj 
stranci<span class="v2-clan-left-1">, odnosno političkom subjektu</span> i da učestvuje u njenim aktivnostima ako to 
ne ugrožava vršenje javne funkcije i ako to nije zakonom zabranjeno. 
</p>
<p class="v2-clan-left-2">Funkcioner ne može da koristi javne resurse za 
promociju političkih stranaka, odnosno političkih subjekata, pod čime se posebno 
podrazumeva korišćenje javnih resursa u svrhu javnog predstavljanja učesnika u 
izborima i njihovih izbornih programa, pozivanja birača da za njih glasaju na 
izborima, odnosno da bojkotuju izbore, kao i korišćenje javnih resursa za druge 
vidove političkih aktivnosti, kao što su rad sa biračima i članstvom, 
organizovanje i održavanje skupova i promocija, izrada i podela reklamnog 
materijala, brošura, lifleta i publikacija, političko oglašavanje, istraživanje 
javnog mnjenja, medijske, marketinške i konsultantske usluge i sprovođenje obuka za 
stranačke aktivnosti.</p>
<p>Izuzetno od stava 2. ovog člana, funkcioner može da 
koristi javne resurse radi zaštite lične bezbednosti, ukoliko je takva upotreba 
javnih resursa uređena propisima iz te oblasti ili odlukom službi koje se 
staraju o bezbednosti funkcionera. </p>
<p>Funkcioner je dužan da uvek nedvosmisleno predoči 
sagovornicima i javnosti da li iznosi stav organa u kojem vrši javnu funkciju 
ili stav političke stranke<span class="v2-clan-left-1">, odnosno političkog subjekta</span>. </p>
<p class="v2-clan-left-2">Funkcioner ne može da koristi javne skupove na kojima 
učestvuje i susrete koje ima u svojstvu funkcionera, za promociju političkih 
stranaka, odnosno političkih subjekata, pod čime se posebno podrazumeva 
korišćenje tih javnih skupova i susreta za javno predstavljanje učesnika u izborima 
i njihovih izbornih programa, pozivanje birača da za njih glasaju na određenim 
izborima, odnosno da bojkotuju izbore.</p>
<p>Odredba stava 4. ovog člana ne odnosi se na 
funkcionere <span class="v2-clan-left-1">koji se biraju neposredno od građana</span>.</p>
<p class="v2-clan-left-2">U toku izborne kampanje, u postupku iz člana 50. st. 1. 
i 2. ovog zakona, u kome odlučuje da li postoji povreda iz st. 1, 2, 4. i 5. 
ovog člana, Agencija odlučuje u roku od pet dana od dana pokretanja postupka po 
službenoj dužnosti, odnosno od dana prijema prijave pravnog ili fizičkog lica.</p>
<p class="hide-change">*Službeni glasnik RS, broj 53/2010</p>
<p class="hide-change">**Službeni glasnik RS, broj 88/2019</p>
<p class="bold">Obavljanje drugog posla ili delatnosti 
</p>
<p class="clan">Član 30.</p>
<p>Funkcioner ne može da obavlja drugi posao ili 
delatnost za vreme vršenja javne funkcije koja zahteva 
<span class="v2-clan-left-1">rad sa punim radnim 
vremenom ili stalni rad.</span></p>
<p>Izuzetno od stava 1. ovog člana, funkcioner može da 
se bavi naučnoistraživačkim radom, nastavnom, kulturno-umetničkom, humanitarnom 
i sportskom delatnošću, bez saglasnosti Agencije, ako time ne ugrožava 
nepristrasno vršenje i ugled javne funkcije. Prihode od ovih poslova, odnosno 
delatnosti, funkcioner je dužan da prijavi Agenciji. </p>
<p>Ako utvrdi da se obavljanjem posla, odnosno delatnosti 
iz stava 2. ovog člana ugrožava nepristrasno vršenje ili ugled javne funkcije, 
odnosno da predstavlja sukob interesa, Agencija određuje rok u kojem je 
funkcioner dužan da prestane sa obavljanjem tog posla, odnosno delatnosti. 
</p>
<p class="v2-clan-left-1">Izuzev poslova, odnosno delatnosti iz stava 2. ovog 
člana, Agencija može, na zahtev funkcionera, da da saglasnost za obavljanje i 
drugih poslova, odnosno delatnosti. Uz zahtev funkcioner dostavlja pozitivno 
mišljenje organa koji ga je izabrao, postavio ili imenovao na javnu funkciju. 
Državni službenik na položaju dužan je da, uz zahtev, dostavi saglasnost 
neposredno pretpostavljenog. O potpunom i urednom zahtevu Agencija je dužna da 
odluči u roku od 15 dana od dana prijema zahteva.</p>
<p>U slučaju da Agencija ne odluči u roku iz stava 4. 
ovog člana, smatra se da je dala saglasnost za obavljanje drugog posla ili 
delatnosti. </p>
<p class="hide-change"><em>Prestao je da važi raniji stav 6. (vidi 
<a class="auto-style1" href="http://www.pravno-informacioni-sistem.rs/SlGlasnikPortal/viewdoc?uuid=c08e5c01-d506-42e0-16dd-287973d92378&amp;external=true" target="_blank">Odluku US - 
67/2013-13</a>)</em></p>
<p>Drugim zakonom ili propisom mogu da budu propisani i 
drugi poslovi ili delatnosti koje funkcioner ne može da obavlja za vreme vršenja 
javne funkcije. </p>
<p class="hide-change">*Službeni glasnik RS, broj 53/2010</p>
<p class="bold">Obavljanje drugog posla ili delatnosti u vreme stupanja 
na javnu funkciju</p>
<p class="clan">Član 31.</p>
<p class="v2-clan-left-1">Funkcioner koji u trenutku stupanja na javnu funkciju 
obavlja drugi posao ili delatnost, dužan je da u roku od 15 dana od dana stupanja 
na javnu funkciju obavesti Agenciju o obavljanju tog posla ili delatnosti.</p>
<p class="v2-clan-left-1">Agencija, po prijemu obaveštenja, utvrđuje da li se 
obavljanjem posla, odnosno delatnosti ugrožava nepristrasno vršenje javne funkcije, 
odnosno da li to predstavlja sukob interesa.</p>
<p class="v2-clan-left-1">Ako utvrdi da se obavljanjem posla, odnosno delatnosti 
iz stava 2. ovog člana ugrožava nepristrasno vršenje javne funkcije, odnosno 
predstavlja sukob interesa, Agencija donosi odluku kojom određuje rok, koji ne 
može biti duži od 60 dana, u kojem je funkcioner dužan da prestane sa obavljanjem 
tog posla, odnosno delatnosti.</p>
<p class="v2-clan-left-1">Ukoliko funkcioner ne postupi u roku iz stava 3. ovog 
člana Agencija sprovodi postupak za utvrđivanje povrede zakona.</p>
<p class="v2-clan-left-1">Ako Agencija ne obavesti funkcionera u roku od 30 dana 
od dana prijema obaveštenja iz stava 1. ovog člana da postoji sukob interesa, 
smatra se da funkcioner može da nastavi da obavlja drugi posao ili delatnost.</p>
<p class="v2-clan-left-1">Odredbe ovog člana ne odnose se na člana upravnog ili 
nadzornog odbora javnog preduzeća i javnih ustanova iz reda zaposlenih.</p>
<p class="hide-change"><em>Prestao je da važi raniji stav 7. (vidi 
<a class="auto-style1" href="http://www.pravno-informacioni-sistem.rs/SlGlasnikPortal/viewdoc?uuid=c08e5c01-d506-42e0-16dd-287973d92378&amp;external=true" target="_blank">Odluku US - 
67/2013-13</a>)</em></p>
<p class="hide-change">*Službeni glasnik RS, broj 53/2010</p>
<p class="bold">Obaveza prijavljivanja o postojanju sukoba interesa</p>
<p class="clan">Član 32.</p>
<p>Funkcioner je dužan da, prilikom stupanja na dužnost i 
tokom vršenja javne funkcije, u roku od osam dana, pismeno obavesti neposredno 
pretpostavljenog i Agenciju o sumnji u postojanje sukoba interesa ili o sukobu 
interesa koji on ili sa njim povezano lice ima. </p>
<p>Agencija može da pozove funkcionera i traži da 
dostavi potrebne podatke, u cilju pribavljanja informacija o postojanju sukoba 
interesa iz stava 1. ovog člana. </p>
<p>Ako Agencija utvrdi da postoji sukob interesa iz 
stava 1. ovog člana, o tome obaveštava funkcionera i organ u kome on vrši javnu 
funkciju i predlaže mere za otklanjanje sukoba interesa. </p>
<p>Odredbe st. 1. i 3. ovog člana ne isključuju primenu 
odredbi o izuzeću propisane zakonima kojima je uređen sudski ili upravni 
postupak. </p>
<p>Pojedinačni akt u čijem donošenju je učestvovao 
funkcioner koji se zbog sukoba interesa morao izuzeti, ništav je. 
</p>
<p>Izuzetno od stava 5. ovog člana, neće biti ništav akt 
u čijem je donošenju učestvovao funkcioner koji je prijavio sukob interesa u 
skladu sa ovim zakonom, ukoliko nije bilo moguće da se odredi drugo lice koje bi 
učestvovalo u donošenju akta. </p>
<p class="bold">Zabrana osnivanja privrednog društva ili javne službe 
za vreme vršenja javne funkcije</p>
<p class="clan">Član 33.</p>
<p>Funkcioner <span class="v2-clan-left-1">čija javna funkcija zahteva rad sa punim 
radnim vremenom ili stalni rad</span>, za vreme vršenja javne funkcije, ne može da 
osnuje privredno društvo, odnosno javnu službu, niti da započne obavljanje 
samostalne delatnosti, u smislu zakona kojim se uređuje preduzetništvo. 
</p>
<p class="v2-clan-left-1">Funkcioner čija javna funkcija zahteva rad sa punim 
radnim vremenom ili stalni rad ne može da vrši funkciju upravljanja, nadzora ili 
zastupanja privatnog kapitala u privrednom društvu, privatnoj ustanovi ili drugom 
privatnom pravnom licu.</p>
<p class="hide-change">*Službeni glasnik RS, broj 53/2010</p>
<p class="bold">Članstvo u udruženju i organima udruženja</p>
<p class="clan">Član 34.</p>
<p>Izuzetno od člana 33. stav 2. ovog zakona, funkcioner 
može da vrši funkciju u organu strukovnog udruženja. Funkcioner može<span class="v2-clan-left-1">
</span>, da bude 
član organa drugih udruženja <span class="v2-clan-left-1">ukoliko Agencija ne utvrdi da postoji sukob 
interesa</span>. </p>
<p class="v2-clan-left-1">Na utvrđivanje postojanja sukoba interesa iz stava 1. 
ovog člana shodno se primenjuju odredbe člana 31. ovog zakona.</p>
<p>Funkcioner koji je član udruženja ne može da prima 
naknadu ili poklone po osnovu članstva u udruženju, izuzev naknade putnih i 
drugih troškova. </p>
<p class="hide-change">*Službeni glasnik RS, broj 53/2010</p>
<p class="bold">Prenos upravljačkih prava za vreme vršenja javne 
funkcije</p>
<p class="clan">Član 35.</p>
<p>Funkcioner je dužan da u roku od 30 dana od izbora, 
postavljenja ili imenovanja, prenese svoja upravljačka prava u privrednom društvu na 
pravno ili fizičko lice koje nije povezano lice, da ih ono, u svoje ime, a za 
račun funkcionera, vrši do prestanka javne funkcije. </p>
<p class="v2-clan-left-1">Funkcioner može izuzetno svoja upravljačka prava u 
privrednom društvu preneti na drugo fizičko ili pravno lice koje je osnivač – 
član ili direktor privrednog društva u kome funkcioner ima upravljačka prava.</p>
<p>U roku od pet dana od dana prenosa upravljačkih prava, 
funkcioner je dužan da nadležnom organu privrednog društva i Agenciji dostavi 
podatke o licu na koje je preneo upravljačka prava i dokaze o prenosu upravljačkih 
prava. Funkcioner je dužan da o razlozima prenosa upravljačkih prava obavesti 
privredno društvo. Lice na koje je funkcioner preneo upravljačka prava, postaje 
povezano lice. </p>
<p>Funkcioner ne sme licu na koje je preneo upravljačka 
prava, odnosno drugom licu koje vrši upravljačka prava u privrednom društvu, da 
daje obaveštenja, uputstva i naloge, niti sme na drugi način preko njega da utiče 
na vršenje prava i obaveza u privrednom društvu. Funkcioner ima pravo da se 
obaveštava o poslovanju privrednog društva. </p>
<p>Izuzetno, funkcioner koji poseduje udeo u privrednom 
društvu do 3% nije dužan da prenese svoja upravljačka prava na drugo pravno ili 
fizičko lice. </p>
<p class="hide-change">*Službeni glasnik RS, broj 53/2010</p>
<p class="bold">Obaveza obaveštavanja Agencije u postupku javne 
nabavke</p>
<p class="clan">Član 36.</p>
<p>Pravno lice u kojem je funkcioner vlasnik više od 20% 
udela ili akcija, ako učestvuje u postupku privatizacije, javnih nabavki ili 
drugom postupku čiji je ishod zaključivanje ugovora sa organom Republike, 
teritorijalne autonomije, lokalne samouprave, drugim korisnikom budžeta, odnosno 
drugim pravnim licem čiji je osnivač organ Republike, teritorijalne autonomije 
ili lokalne samouprave ili pravnim licem u kojem je više od 20% kapitala u 
javnoj svojini, obavezno je da o tome obavesti Agenciju u roku od tri dana od 
dana preduzimanja prve radnje u postupku, kao i o konačnom ishodu postupka u roku 
od tri dana od dana saznanja o njegovom okončanju. </p>
<p>Agencija vodi evidenciju pravnih lica i postupaka iz 
stava 1. ovog člana. Podaci iz ove evidencija su javni. </p>
<p class="bold">Nedozvoljeni uticaj na funkcionera</p>
<p class="clan">Član 37.</p>
<p>Funkcioner je dužan da o nedozvoljenom uticaju kome je 
izložen u vršenju javne funkcije, odmah obavesti Agenciju. </p>
<p>Agencija obaveštava nadležni organ o navodima 
funkcionera iz stava 1. ovog člana, radi pokretanja disciplinskog, prekršajnog i 
krivičnog postupka, u skladu sa zakonom. </p>
<p>Organ iz stava 2. ovog člana, dužan je da u roku od 
30 dana od dana prijema obaveštenja obavesti Agenciju o preduzetim merama. 
</p>
<p class="bold">Zabrana zasnivanja radnog odnosa ili poslovne saradnje 
po prestanku javne funkcije</p>
<p class="clan">Član 38.</p>
<p>Funkcioner kome je prestala javna funkcija, dve 
godine po prestanku funkcije ne može da zasnuje radni odnos, odnosno poslovnu 
saradnju sa pravnim licem, preduzetnikom ili međunarodnom organizacijom koja 
obavlja delatnosti u vezi sa funkcijom koju je funkcioner vršio, osim po 
dobijenoj saglasnosti Agencije. </p>
<p>Funkcioner kome je prestala javna funkcija dužan je 
da, pre zasnivanja radnog odnosa, odnosno poslovne saradnje iz stava 1. ovog 
člana, zatraži saglasnost Agencije, koja je dužna da odluči po zahtevu u roku od 
15 dana. </p>
<p>U slučaju da Agencija ne odluči u roku iz stava 2. 
ovog člana, smatra se da je dala saglasnost za zasnivanje radnog odnosa, odnosno 
poslovnu saradnju. </p>
<p>Zabrana iz stava 1. ovog člana ne odnosi se na 
funkcionera izabranog <span class="v2-clan-left-1">neposredno od građana</span>. </p>
<p class="hide-change">*Službeni glasnik RS, broj 53/2010</p>
<p class="clan">IV. POКLONI </p>
<p class="clan">Član 39.</p>
<p>Funkcioner ne sme da primi poklon u vezi s vršenjem 
javne funkcije, izuzev protokolarnog ili prigodnog poklona, ali ni tada ako je u 
novcu i hartijama od vrednosti. </p>
<p>Funkcioner je dužan da protokolarni poklon preda 
organu nadležnom za postupanje sa imovinom u javnoj svojini, izuzev ako vrednost 
poklona ne prelazi 5% prosečne mesečne zarade bez poreza i doprinosa u Republici 
Srbiji. </p>
<p>Funkcioner ne sme da zadrži prigodni poklon čija 
vrednost prelazi 5% prosečne mesečne zarade bez poreza i doprinosa u Republici 
Srbiji, odnosno prigodne poklone primljene u toku kalendarske godine čija ukupna 
vrednost prelazi iznos od jedne prosečne mesečne zarade bez poreza i doprinosa u 
Republici Srbiji. </p>
<p>Merila prema kojima se određuje koji se poklon smatra 
prigodnim i obavezu njihovog prijavljivanja i evidentiranja utvrđuje Agencija. 
</p>
<p>U slučaju potrebe Agencija utvrđuje vrednost poklona. 
</p>
<p class="bold">Odbijanje prijema poklona</p>
<p class="clan">Član 40.</p>
<p>Funkcioner kome je ponuđen poklon koji ne sme da 
primi, dužan je da ponudu odbije i da saopšti poklonodavcu da poklon, ako ga 
primi, postaje javna svojina. </p>
<p>Ako funkcioner nije mogao da odbije prijem poklona, 
dužan je da poklon preda organu nadležnom za postupanje sa imovinom u javnoj 
svojini. </p>
<p>Funkcioner je dužan da u najkraćem roku podnese 
pismeni izveštaj o slučaju iz stava 1. ovog člana neposredno pretpostavljenom i 
Agenciji. </p>
<p class="bold">Obaveza obaveštavanja i vođenje evidencije o poklonu</p>
<p class="clan">Član 41.</p>
<p>Funkcioner je dužan da o svakom poklonu u vezi sa 
vršenjem javne funkcije obavesti državni ili drugi organ, organizaciju, javnu 
službu u kojoj vrši javnu funkciju. </p>
<p>Državni ili drugi organ, organizacija ili javna 
služba iz stava 1. ovog člana obavezni su da o poklonima iz stava 1. ovog člana 
vode posebnu evidenciju. Кopija evidencije za prethodnu kalendarsku godinu 
dostavlja se Agenciji, najkasnije do 1. marta tekuće godine. 
</p>
<p>Agencija obaveštava državni ili drugi organ, 
organizaciju ili javnu službu iz stava 1. ovog člana o utvrđenim povredama 
zakona. </p>
<p>Agencija objavljuje katalog poklona za prethodnu 
kalendarsku godinu i obaveštenja iz stava 2. ovog člana, do 1. juna tekuće 
godine. </p>
<p class="bold">Zabrana prijema poklona za povezano lice</p>
<p class="clan">Član 42.</p>
<p>Povezano lice ne može da primi poklon u vezi sa 
vršenjem javne funkcije funkcionera s kojim je povezano. </p>
<p>Izuzetno od stava 1. ovog člana, povezano lice može 
da primi protokolarni poklon. </p>
<p>Funkcioner neće biti odgovoran ukoliko dokaže da nije 
mogao da utiče na ponašanje povezanog lica ako je ono poklon primilo, odnosno ako 
dokaže da poklon nije bio u vezi sa vršenjem njegove javne funkcije. 
</p>
<p>Na poklon iz st. 1. i 2. ovog člana primenjuju se 
odredbe čl. 39. do 41. ovog zakona. </p>
<p class="clan">V. PRIJAVLJIVANJE IMOVINE </p>
<p class="clan">Član 43.</p>
<p>Organ u kome funkcioner vrši javnu funkciju, dužan je 
da obavesti Agenciju da je funkcioner stupio na funkciju, odnosno da mu je 
funkcija prestala, u roku od sedam dana od dana stupanja na funkciju, odnosno 
prestanka funkcije. Agencija vodi Registar funkcionera. </p>
<p>Funkcioner je dužan da u roku od 30 dana od dana 
izbora, postavljenja ili imenovanja podnese Agenciji izveštaj o svojoj imovini i 
prihodima, odnosno pravu korišćenja stana za službene potrebe i o imovini i 
prihodima supružnika ili vanbračnog partnera, kao i maloletne dece ukoliko žive 
u istom porodičnom domaćinstvu (u daljem tekstu: Izveštaj), na dan izbora, 
postavljenja ili imenovanja. </p>
<p>Ako po isteku roka iz stava 2. ovog člana funkcioner 
ne dostavi Izveštaj, Agencija o tome obaveštava organ u kome funkcioner vrši 
javnu funkciju. </p>
<p>Izveštaj se podnosi i u roku od 30 dana od dana 
prestanka javne funkcije, prema stanju na dan prestanka javne funkcije. 
</p>
<p class="bold">Vanredno prijavljivanje imovine</p>
<p class="clan">Član 44.</p>
<p>Funkcioner je dužan da podnese Izveštaj najkasnije do 
31. januara tekuće godine sa stanjem na dan 31. decembra prethodne godine, 
ukoliko je došlo do bitnih promena u odnosu na podatke iz prethodno podnetog 
Izveštaja. </p>
<p>Bitnom promenom iz stava 1. ovog člana smatra se 
svaka promena podataka iz Izveštaja, koja se odnosi na imovinu čija vrednost 
prelazi iznos godišnje prosečne zarade bez poreza i doprinosa u Republici Srbiji. 
</p>
<p>Funkcioner kome je prestala javna funkcija dužan je 
da podnese Izveštaj o bitnim promenama u odnosu na podatke iz prethodno podnetog 
Izveštaja jednom godišnje i u naredne dve godine po prestanku javne funkcije. 
</p>
<p class="bold">Funkcioneri koji nisu dužni da podnose Izveštaj</p>
<p class="clan">Član 45.</p>
<p>Odredbe člana 43. st. 2. do 4. i člana 44. ovog 
zakona ne primenjuju se na funkcionera koji je odbornik, odnosno član upravnog i 
nadzornog odbora javnog preduzeća, ustanove i druge organizacije čiji je osnivač 
opština ili grad. </p>
<p>Odredba stava 1. ovog člana odnosi se i na 
funkcionera koji je član upravnog i nadzornog odbora javnog preduzeća, ustanove 
i druge organizacije čiji je osnivač Republika, autonomna pokrajina ili grad 
Beograd, ako ne prima naknadu po osnovu članstva. </p>
<p>Izuzetno, Agencija može da zatraži i od funkcionera 
ili kategorije funkcionera iz st. 1. i 2. ovog člana da podnesu Izveštaj. 
</p>
<p class="bold">Sadržina Izveštaja</p>
<p class="clan">Član 46.</p>
<p>Izveštaj sadrži podatke o: </p>
<p>1) pravu svojine na nepokretnim stvarima u zemlji i 
inostranstvu; </p>
<p>2) pravu svojine na pokretnim stvarima koje podležu 
registraciji kod <span class="v2-clan-left-1">nadležnih organa u Republici Srbiji i inostranstvu</span>;
</p>
<p>3) pravu svojine na pokretnim stvarima veće vrednosti 
(dragocenosti, zbirke, umetnički predmeti i sl.); </p>
<p>4) depozitima u bankama i drugim finansijskim 
organizacijama, u zemlji i inostranstvu; </p>
<p>5) akcijama i udelima u pravnom licu i drugim 
hartijama od vrednosti; </p>
<p>6) pravima po osnovu autorskih, patentnih i sličnih 
prava intelektualne svojine; </p>
<p>7) dugovima (glavnica, kamata i rok otplate) i 
potraživanjima; </p>
<p>8) izvoru i visini neto prihoda od vršenja javne 
funkcije, odnosno javnih funkcija; </p>
<p>9) pravu korišćenja stana za službene potrebe; 
</p>
<p>10) izvoru i visini drugih neto prihoda; 
</p>
<p>11) drugim javnim funkcijama, odnosno poslovima i 
delatnostima koje obavlja u skladu sa zakonom i drugim posebnim propisom; 
</p>
<p>12) članstvu u organima udruženja; 
</p>
<p>13) druge podatke i dokaze koje funkcioner smatra 
bitnim za primenu ovog zakona. </p>
<p>Bližu sadržinu Izveštaja, obrazac i način na koji se 
podnosi propisuje direktor Agencije. </p>
<p class="hide-change">*Službeni glasnik RS, broj 53/2010</p>
<p class="bold">Registar imovine</p>
<p class="clan">Član 47.</p>
<p>Agencija vodi Registar imovine, u kome se 
evidentiraju podaci iz Izveštaja i prati imovinsko stanje funkcionera. 
</p>
<p>Podaci o plati i drugim prihodima koje funkcioner 
prima iz budžeta i drugih javnih izvora i podaci o javnim funkcijama koje vrši su 
javni. </p>
<p>Pored podataka iz stava 2. ovog člana, javni su i 
podaci o imovini funkcionera koji se odnose na: </p>
<p>– pravo svojine na nepokretnim stvarima u zemlji i 
inostranstvu, bez navođenja adrese gde se nepokretnosti nalaze; 
</p>
<p>– pravo svojine na prevoznom sredstvu, bez navođenja 
registarskog broja; </p>
<p>– štedne uloge, bez navođenja banke i broja računa; 
</p>
<p>– pravo korišćenja stana za službene potrebe. 
</p>
<p>Javni su i podaci o imovini funkcionera koji su javni 
u skladu sa drugim propisima, kao i drugi podaci za koje funkcioner, odnosno 
supružnik ili vanbračni partner da saglasnost da se objave. 
</p>
<p>Podaci iz st. 2. do 4. ovog člana objavljuju se na 
internet prezentaciji Agencije. </p>
<p>Podaci iz Izveštaja koji nisu javni ne mogu da se 
koriste u druge svrhe, osim u postupku u kome se odlučuje da li postoji povreda 
zakona. </p>
<p class="bold">Godišnji plan provere Izveštaja imovine</p>
<p class="clan">Član 48.</p>
<p>Agencija proverava blagovremenost podnošenja Izveštaja 
i tačnost i potpunost podataka. </p>
<p>Agencija obavezno proverava tačnost podataka iz 
Izveštaja prema godišnjem planu provere za određeni broj funkcionera i kategorije 
funkcionera. </p>
<p>Radi obavljanja provere iz st. 1. i 2. ovog člana, 
Agencija može zatražiti od nadležnih organa da pribave podatke od finansijskih 
organizacija, privrednih društava i drugih lica. </p>
<p class="bold">Praćenje imovinskog stanja funkcionera</p>
<p class="clan">Član 49.</p>
<p>Ako se u postupku praćenja imovinskog stanja 
funkcionera utvrdi da postoji nesaglasnost između podataka podnetih u Izveštaju 
i stvarnog stanja ili da postoji nesaglasnost između uvećane vrednosti imovine 
funkcionera i njegovih zakonitih i prijavljenih prihoda, Agencija utvrđuje razloge 
nesaglasnosti i o tome obaveštava organ u kome funkcioner vrši javnu funkciju, 
odnosno druge nadležne organe. </p>
<p>Agencija može da zahteva od funkcionera da dostavi 
podatke o imovini i prihodima drugih povezanih lica, u roku od 30 dana, ukoliko 
postoji osnovana sumnja da funkcioner prikriva stvarnu vrednost svoje imovine. 
</p>
<p>U slučaju iz st. 1. i 2. ovog člana, Agencija poziva 
funkcionera, odnosno povezano lice, radi pribavljanja informacija o stvarnoj 
vrednosti imovine funkcionera. </p>
<p>Organi iz stava 1. ovog člana dužni su da, u roku od 
tri meseca od dana prijema obaveštenja, upoznaju Agenciju o preduzetim merama. 
</p>
<p class="clan">VI. POSTUPANJE I ODLUČIVANJE U SLUČAJU POVREDE ZAКONA 
</p>
<p class="clan">Član 50.</p>
<p>Postupak u kome se odlučuje da li postoji povreda 
ovog zakona i izriču mere u skladu sa ovim zakonom pokreće i vodi Agencija, po 
službenoj dužnosti. </p>
<p>Postupak iz stava 1. ovog člana pokreće se i na 
zahtev funkcionera i njegovog neposredno pretpostavljenog, a može se pokrenuti i 
na osnovu prijave pravnog ili fizičkog lica. </p>
<p>O pokretanju postupka iz stava 1. ovog člana, Agencija 
obaveštava funkcionera. </p>
<p>Agencija može da pozove funkcionera, povezano lice, 
kao i lice na osnovu čije prijave je pokrenut postupak radi pribavljanja 
informacija, kao i da traži da dostave potrebne podatke, u cilju odlučivanja o 
postojanju povrede ovog zakona. </p>
<p>Funkcioneru se mora dati mogućnost da se izjasni u 
postupku pred Agencijom. </p>
<p>U postupku pred Agencijom isključena je javnost. 
</p>
<p class="bold">Mere</p>
<p class="clan">Član 51.</p>
<p>Mere koje se izriču funkcioneru zbog povrede ovog 
zakona su: mera upozorenja i mera javnog objavljivanja preporuke za razrešenje. 
</p>
<p>Funkcioneru koji je izabran na javnu funkciju 
neposredno od građana, funkcioneru kome je prestala javna funkcija i povezanom 
licu može se izreći mera upozorenja i mera javnog objavljivanja odluke o povredi 
ovog zakona. </p>
<p>Ako lice iz st. 1. i 2. ovog člana ne postupi po 
izrečenoj meri upozorenja do isteka roka koji mu je u odluci određen, izriče mu 
se mera javnog objavljivanja preporuke za razrešenje, odnosno mera javnog 
objavljivanja odluke o povredi ovog zakona. </p>
<p>Ako je funkcioneru izrečena mera javnog objavljivanja 
preporuke za razrešenje, Agencija podnosi inicijativu za razrešenje funkcionera 
organu koji ga je izabrao, postavio ili imenovao. Nadležni organ je dužan da 
obavesti Agenciju o merama preduzetim povodom izrečene mere javnog objavljivanja 
preporuke za razrešenje, odnosno inicijative, u roku od 60 dana od dana 
objavljivanja mere. </p>
<p class="bold">Odluka direktora</p>
<p class="clan">Član 52.</p>
<p>Odluku kojom se utvrđuje povreda ovog zakona i izriče 
mera iz člana 51. ovog zakona donosi direktor. </p>
<p>Protiv odluke iz stava 1. ovog člana može se izjaviti 
žalba Odboru Agencije, u roku od 15 dana od dana dostavljanja. 
</p>
<p class="bold">Odluka Odbora Agencije </p>
<p class="clan">Član 53.</p>
<p>Odluka Odbora Agencije iz člana 52. stav 2. ovog 
zakona je konačna. </p>
<p>Protiv ove odluke može se pokrenuti upravni spor. 
</p>
<p class="bold">Objavljivanje odluke o merama</p>
<p class="clan">Član 54.</p>
<p>Agencija javno objavljuje meru koja je izrečena zbog 
povrede ovog zakona, osim mere upozorenja. </p>
<p>Izreka i sažeto obrazloženje odluke kojom je izrečena 
mera javnog objavljivanja odluke o povredi ovog zakona, odnosno preporuke za 
razrešenje, objavljuje se u „Službenom glasniku Republike Srbije” i u drugom 
sredstvu javnog informisanja. </p>
<p>Troškove objavljivanja odluke iz stava 2. ovog člana 
snosi funkcioner kome je mera izrečena. </p>
<p class="bold">Obaveza povraćaja imovinske koristi</p>
<p class="clan">Član 55.</p>
<p>Ako se utvrdi da je funkcioner, suprotno odredbama 
ovog zakona, vršio drugu javnu funkciju, posao ili delatnost, dužan je da 
imovinsku korist stečenu po ovom osnovu, uplati na račun budžeta Republike 
Srbije, odnosno teritorijalne autonomije ili lokalne samouprave, u roku od 15 
dana od dana prijema odluke kojom je utvrđena povreda ovog zakona.
</p>
<p class="bold">Zaštita podnosioca prijave i drugih lica u postupku</p>
<p class="clan">Član 56.</p>
<p>Lice na osnovu čije prijave je pokrenut postupak, 
odnosno drugo lice koje daje izjavu u postupku iz člana 50. ovog zakona, ne može 
zbog toga da snosi štetne posledice. </p>
<p class="v2-clan-left-1">Državni službenik, odnosno zaposleni u organima 
Republike Srbije, autonomne pokrajine, jedinice lokalne samouprave i organima 
javnih preduzeća, ustanova i drugih organizacija čiji je osnivač Republika 
Srbija, autonomna pokrajina ili jedinica lokalne samouprave, odnosno organima 
privrednih društava čiji je osnivač, odnosno član Republika Srbija, autonomna 
pokrajina ili jedinica lokalne samouprave, koji u dobroj nameri Agenciji podnese 
prijavu ako opravdano veruje da postoji korupcija u organu u kome radi, ne može 
zbog toga da trpi štetne posledice.</p>
<p class="v2-clan-left-1">U cilju zaštite lica iz st. 1. i 2. ovog člana Agencija 
mu pruža neophodnu pomoć, u skladu sa zakonom.</p>
<p class="v2-clan-left-1">Agencija štiti anonimnost lica iz st. 1. i 2. ovog 
člana.</p>
<p class="hide-change"><em>Prestao je da važi raniji stav 5. (vidi 
<a class="auto-style1" href="http://www.pravno-informacioni-sistem.rs/SlGlasnikPortal/viewdoc?uuid=0fb2ed49-c718-7404-a2b3-a45e09e88179&amp;external=true" target="_blank">Odluku US - 
8/2015-8</a>)</em></p>
<p class="hide-change">*Službeni glasnik RS, broj 53/2010</p>
<p class="bold">Obaveštavanje nadležnih organa o povredama zakona</p>
<p class="clan">Član 57.</p>
<p>Кada utvrdi da je funkcioner prekršio odredbe zakona, 
Agencija obaveštava nadležni organ radi pokretanja disciplinskog, prekršajnog i 
krivičnog postupka, u skladu sa zakonom. </p>
<p>Odluke Agencije ne mogu da prejudiciraju krivičnu i 
materijalnu odgovornost funkcionera. </p>
<p>Organi iz stava 1. ovog člana dužni su da, u roku od 
90 dana, po prijemu obaveštenja upoznaju Agenciju o preduzetim merama. 
</p>
<p class="clan">VII. PLAN INTEGRITETA </p>
<p class="clan">Član 58. </p>
<p>Plan integriteta sadrži mere pravne i praktične 
prirode kojima se sprečavaju i otklanjaju mogućnosti za nastanak i razvoj 
korupcije, a naročito: </p>
<p>– ocenu izloženosti institucije korupciji; 
</p>
<p>– podatke o licu odgovornom za plan integriteta; 
</p>
<p>– opis procesa rada, načina odlučivanja i utvrđivanje 
poslova koji su naročito podložni korupciji, <span class="v2-clan-left-1">kao i poslova ili delatnosti, 
odnosno funkcije koje funkcioner ne može da obavlja za vreme vršenja javne 
funkcije i način njihove kontrole</span>; </p>
<p>– preventivne mere za smanjenje korupcije; 
</p>
<p>– druge delove plana definisane u smernicama. 
</p>
<p class="hide-change">*Službeni glasnik RS, broj 53/2010</p>
<p class="bold">Obaveza donošenja plana integriteta</p>
<p class="clan">Član 59.</p>
<p>Plan integriteta donose državni organi <span class="v2-clan-left-1">i 
organizacije</span>, organi teritorijalne autonomije i lokalne samouprave, javne 
službe i javna preduzeća. </p>
<p>Agencija izrađuje i objavljuje procene integriteta, 
odnosno smernice za izradu i sprovođenje plana integriteta, sa rokovima. 
</p>
<p>Državni organi <span class="v2-clan-left-1">i organizacije</span>, organi teritorijalne 
autonomije i lokalne samouprave, javne službe i javna preduzeća donose plan 
integriteta u skladu sa smernicama iz stava 2. ovog člana i o tome obaveštavaju 
Agenciju. </p>
<p>Agencija prati donošenje i sprovođenje plana 
integriteta. </p>
<p class="v2-clan-left-1">Državni organi i organizacije, organi autonomne 
pokrajine i jedinice lokalne samouprave, javne službe i javna preduzeća dužni su 
da na zahtev Agencije, u roku od 15 dana od dana prijema zahteva, dostave 
izveštaj o sprovođenju plana integriteta.</p>
<p class="hide-change">*Službeni glasnik RS, broj 53/2010</p>
<p class="bold">Odgovorno lice za izradu i sprovođenje plana 
integriteta</p>
<p class="clan">Član 60.</p>
<p>Državni organi <span class="v2-clan-left-1">i organizacije</span>, organi teritorijalne 
autonomije i lokalne samouprave, javne službe i javna preduzeća dužni su da 
odrede lice odgovorno za izradu i sprovođenje plana integriteta. 
</p>
<p>Agencija se stara o obuci lica odgovornog za plan 
integriteta. </p>
<p class="hide-change">*Službeni glasnik RS, broj 53/2010</p>
<p class="bold">Donošenje plana integriteta od strane drugih pravnih 
lica</p>
<p class="clan">Član 61.</p>
<p>Druga pravna lica mogu doneti plan integriteta u 
skladu sa smernicama koje donosi Agencija. </p>
<p>Na predlog pravnih lica iz stava 1. ovog člana, 
Agencija može da izvrši procenu integriteta i da predloži preporuke za 
unapređenje integriteta. </p>
<p>Procenu integriteta za javna preduzeća i pravna lica 
iz stava 1. ovog člana, Agencija vrši o njihovom trošku. </p>
<p class="clan">VIII. PREVENCIJA КORUPCIJE </p>
<p class="clan">Član 62.</p>
<p>Agencija nadzire sprovođenje Strategije, Akcionog 
plana i sektorskih akcionih planova. </p>
<p class="v2-clan-left-1">Nosioci poslova određeni Strategijom, Akcionim planom 
i sektorskim akcionim planovima dužni su da Agenciji dostave kvartalne izveštaje 
o njihovom sprovođenju.</p>
<p>U cilju sprovođenja Strategije Agencija može da podnosi 
inicijative za izmenu propisa i daje predloge za sprovođenje mera iz Akcionog 
plana i sektorskih akcionih planova. </p>
<p>Agencija daje mišljenja u vezi sa sprovođenjem 
Strategije, Akcionog plana i sektorskih akcionih planova. </p>
<p class="hide-change">*Službeni glasnik RS, broj 53/2010</p>
<p class="bold">Saradnja u borbi protiv korupcije</p>
<p class="clan">Član 63.</p>
<p>U obavljanju poslova iz svog delokruga Agencija 
sarađuje sa naučnim organizacijama, sredstvima javnog informisanja i udruženjima. 
</p>
<p>Saradnja iz stava 1. ovog člana odnosi se na 
zajedničke aktivnosti u sprovođenju Strategije, Akcionog plana i sektorskih 
akcionih planova, programa obuke, analiziranju stanja korupcije, sprovođenju 
medijskih kampanja i drugih aktivnosti od značaja za preventivnu borbu protiv 
korupcije. </p>
<p class="bold">Obuka</p>
<p class="clan">Član 64.</p>
<p>Agencija može da učestvuje u pripremanju, odnosno da 
priprema programe obuke o borbi protiv korupcije u državnim organima i 
organizacijama, teritorijalnoj autonomiji i lokalnoj samoupravi, javnim službama 
i drugim pravnim licima. </p>
<p>Organi iz stava 1. ovog člana sprovode obuku državnih 
službenika i zaposlenih u saradnji sa Agencijom. </p>
<p>Agencija može da učestvuje u programima obuke o borbi 
protiv korupcije u sredstvima javnog informisanja i privatnom sektoru. 
</p>
<p class="bold">Predstavke</p>
<p class="clan">Član 65.</p>
<p>Agencija prima predstavke pravnih i fizičkih lica, u 
okviru svoje nadležnosti. Agencija ne postupa po anonimnim predstavkama. 
</p>
<p>Agencija može od podnosioca predstavke da zatraži 
dodatne informacije, objašnjenja i dokumentaciju. </p>
<p>Agencija je dužna da odgovori podnosiocu predstavke o 
ishodu postupka po predstavci. </p>
<p class="bold">Istraživanje</p>
<p class="clan">Član 66.</p>
<p>Agencija organizuje istraživanja o stanju korupcije i 
borbi protiv korupcije, prati i analizira statističke podatke, obavlja druge 
analize i istraživanja i predlaže izmene načina vođenja statističkih podataka od 
značaja za praćenje stanja korupcije. </p>
<p class="bold">Međunarodna saradnja</p>
<p class="clan">Član 67.</p>
<p>Agencija u saradnji sa nadležnim državnim organima 
prati i u slučaju potrebe učestvuje u koordinaciji međunarodne saradnje u borbi 
protiv korupcije koju vode državni organi i organizacije, organi teritorijalne 
autonomije i lokalne samouprave. </p>
<p>Nadležni državni organi dužni su da obaveste Agenciju 
o svim poslovima međunarodne saradnje u borbi protiv korupcije. 
</p>
<p class="clan">IX. EVIDENCIJE I ZAŠTITA PODATAКA 
</p>
<p class="clan">Član 68.</p>
<p>Agencija vodi sledeće evidencije: 
</p>
<p>– Registar funkcionera; </p>
<p>– Registar imovine; </p>
<p>– listu pravnih lica u kojem je funkcioner vlasnik 
više od 20% udela ili akcija; </p>
<p>– katalog poklona; </p>
<p>– završnih računa političkih stranaka<span class="v2-clan-left-1">, odnosno 
političkih subjekata</span> sa izveštajima u skladu sa zakonom kojim se uređuje 
finansiranje političkih stranaka<span class="v2-clan-left-1">, odnosno političkih subjekata</span>. 
</p>
<p>Podaci iz evidencije iz stava 1. al. 1. i 4. ovog 
člana brišu se po službenoj dužnosti, po isteku roka od tri godine po prestanku 
vršenja javne funkcije funkcionera na koga se podaci odnose. 
</p>
<p>Način vođenja i čuvanja evidencija iz stava 1. ovog 
člana propisuje direktor. </p>
<p>Agencija može da vodi i druge evidencije, u skladu sa 
zakonom. </p>
<p class="hide-change">*Službeni glasnik RS, broj 53/2010</p>
<p class="bold">Zaštita podataka o ličnosti</p>
<p class="clan">Član 69.</p>
<p>Agencija je dužna da u svom radu i prilikom 
obaveštavanja javnosti obezbedi zaštitu podataka o ličnosti, a posebno podatke o 
funkcioneru i sa njim povezanim licima, povodom situacija u kojima nije utvrđena 
povreda ovog zakona, u skladu sa posebnim propisima. </p>
<p class="bold">Izostavljanje informacija</p>
<p class="clan">Član 70.</p>
<p>Agencija će prilikom obaveštavanja javnosti, odnosno 
odgovaranja na predstavke pravnih i fizičkih lica izostaviti informacije čije bi 
objavljivanje moglo da ugrozi vođenje zakonom propisanog postupka, privatnost lica 
ili drugim zakonom zaštićeni interes. </p>
<p class="bold">Naknada štete</p>
<p class="clan">Član 71.</p>
<p>Za štetu koju Agencija učini funkcioneru, povezanom 
licu, odnosno drugom licu i organu zbog kršenja odredbi čl. 69. i 70. ovog 
zakona, Agencija odgovara u skladu sa odredbama zakona kojim se uređuju 
obligacioni odnosi. </p>
<p class="clan">X. КAZNENE ODREDBE </p>
<p class="bold">Кrivično delo</p>
<p class="italik">Neprijavljivanje imovine ili davanje lažnih podataka o 
imovini</p>
<p class="clan">Član 72.</p>
<p>Funkcioner koji ne prijavi imovinu Agenciji ili daje 
lažne podatke o imovini, u nameri da prikrije podatke o imovini, kazniće se 
zatvorom od šest meseci do pet godina. </p>
<p class="italik">Pravne posledice osude</p>
<p class="clan">Član 73.</p>
<p>Funkcioneru koji je osuđen na kaznu zatvora za 
krivično delo iz člana 72. ovog zakona, prestaje vršenje javne funkcije, odnosno 
prestaje radni odnos, u skladu sa zakonom. </p>
<p>Funkcioneru koji je osuđen na kaznu zatvora za 
krivično delo iz člana 72. ovog zakona, zabranjuje se sticanje javne funkcije u 
roku od deset godina od dana pravnosnažnosti presude. </p>
<p class="clan">Član 74.</p>
<p>Novčanom kaznom od <span class="v2-clan-left-1">50.000</span> dinara do 
<span class="v2-clan-left-1">150.000</span> dinara 
kazniće se za prekršaj funkcioner ako: </p>
<p>1) prihvati drugu javnu funkciju suprotno odredbama 
člana 28. ovog zakona; </p>
<p class="hide-change"><em>2) brisana je (vidi član 3. Zakona - 88/2019-4)</em></p>
<p>3) obavlja drugi posao ili delatnosti suprotno 
odredbama čl. 30. i 31. ovog zakona; </p>
<p>4) prilikom stupanja na dužnost, odnosno tokom vršenja 
javne funkcije pismeno ne obavesti neposredno pretpostavljenog i Agenciju o 
činjenicama iz člana 32. stav 1. ovog zakona; </p>
<p>5) postupa suprotno odredbama člana 33. ovog zakona; 
</p>
<p class="hide-change"><em>Brisana je ranija tačka 6) (vidi član 26. Zakona – 
53/2010-13).</em></p>
<p><span class="v2-clan-left-1">6)</span> primi naknadu ili poklon suprotno članu 34. stav 
<span class="v2-clan-left-1">3</span>. ovog zakona; </p>
<p><span class="v2-clan-left-1">7)</span> postupa suprotno odredbama člana 35. ovog zakona; 
</p>
<p><span class="v2-clan-left-1">8)</span> postupa suprotno odredbama čl. 39. i 40. ovog 
zakona; </p>
<p><span class="v2-clan-left-1">9)</span> ne obavesti o prijemu poklona (član 41. stav 1); 
</p>
<p><span class="v2-clan-left-1">10)</span> je uticao na povezano lice da primi poklon u 
vezi sa vršenjem javne funkcije (član 42. stav 3); </p>
<p><span class="v2-clan-left-1">11)</span> prijavi imovinu nakon isteka roka predviđenog u 
čl. 43. i 44. ovog zakona; </p>
<p><span class="v2-clan-left-1">12)</span> ne uplati imovinsku korist u roku iz člana 55. 
ovog zakona. </p>
<p class="v2-clan-left-2">Novčanom kaznom od 100.000 do 150.000 dinara kazniće 
se za prekršaj funkcioner ako vrši funkciju u političkoj stranci, odnosno 
političkom subjektu i učestvuje u njihovim političkim aktivnostima suprotno članu 
29. st. 1, 2, 4. i 5. ovog zakona.</p>
<p>Za prekršaj iz <span class="v2-clan-left-2">st. 1. i 2.</span>. ovog člana funkcioneru se 
može izreći zaštitna mera zabrane odgovornom licu da vrši određene poslove u 
trajanju do jedne godine. </p>
<p>Novčanom kaznom iz stava 1. ovog člana kazniće se za 
prekršaj odgovorno lice u državnom organu i organizaciji, organu teritorijalne 
autonomije i lokalne samouprave, javnoj službi i drugom pravnom licu koje vrši 
javna ovlašćenja ako: </p>
<p>1) ne dostavi sva dokumenta i informacije u 
propisanom roku (član 25. stav 2); </p>
<p class="v2-clan-left-1">2) ne donese odluku o prestanku funkcije u roku iz 
člana 28. stav 8. ovog zakona;</p>
<p><span class="v2-clan-left-1">3)</span> ne dostavi kopiju evidencije za prethodnu 
kalendarsku godinu u propisanom roku (član 41. stav 2); </p>
<p><span class="v2-clan-left-1">4)</span> ne obavesti Agenciju o stupanju funkcionera na 
funkciju, odnosno prestanku funkcije u propisanom roku (član 43. stav 1). 
</p>
<p class="hide-change">*Službeni glasnik RS, broj 53/2010</p>
<p class="hide-change">**Službeni glasnik RS, broj 88/2019</p>
<p class="clan">Član 75.</p>
<p>Novčanom kaznom od <span class="v2-clan-left-1">200.000</span> dinara do 
<span class="v2-clan-left-1">2.000.000</span> 
dinara kazniće se za prekršaj pravno lice ako zasnuje radni odnos, odnosno 
obavlja poslovnu saradnju sa funkcionerom kome je prestala javna funkcija bez 
saglasnosti Agencije (član 38. stav 1). </p>
<p>Za prekršaj iz stava 1. ovog člana kazniće se 
novčanom kaznom od <span class="v2-clan-left-1">100.000</span> dinara do 500.000 dinara preduzetnik. 
</p>
<p>Za prekršaj iz stava 1. ovog člana kazniće se 
novčanom kaznom od <span class="v2-clan-left-1">50.000</span> dinara do 
<span class="v2-clan-left-1">150.000</span> dinara odgovorno lice u pravnom 
licu i funkcioner kome je prestala javna funkcija.</p>
<p class="hide-change">*Službeni glasnik RS, broj 53/2010</p>
<p class="clan">Član 76.</p>
<p>Novčanom kaznom od <span class="v2-clan-left-1">100.000</span> dinara do 
<span class="v2-clan-left-1">500.000</span> dinara 
kazniće se za prekršaj pravno lice ako ne obavesti Agenciju u skladu sa članom 
36. stav 1. ovog zakona. </p>
<p>Za prekršaj iz stava 1. ovog člana kazniće se 
novčanom kaznom od <span class="v2-clan-left-1">10.000</span> dinara do
<span class="v2-clan-left-1">50.000</span> dinara i odgovorno lice u pravnom 
licu. </p>
<p class="hide-change">*Službeni glasnik RS, broj 53/2010</p>
<p class="clan">XI. PRELAZNE I ZAVRŠNE ODREDBE </p>
<p class="clan">Član 77.</p>
<p>Danom početka primene ovog zakona prestaje da važi 
Zakon o sprečavanju sukoba interesa pri vršenju javnih funkcija („Službeni glasnik 
RS”, broj 43/04). </p>
<p class="clan">Član 78.</p>
<p>Postupci koji su započeti pred Republičkim odborom za 
rešavanje o sukobu interesa u kojima nije doneta odluka do dana početka primene 
ovog zakona, okončaće se po odredbama ovog zakona. </p>
<p class="clan">Član 79.</p>
<p>Predlagači su dužni da u roku od 30 dana od dana 
stupanja na snagu ovog zakona podnesu listu kandidata za članove Odbora Agencije 
Narodnoj skupštini. </p>
<p>Do početka rada Vrhovnog kasacionog suda, nadležnost 
ovog predlagača vrši Vrhovni sud Srbije. </p>
<p>Prvu sednicu Odbora Agencije saziva i njome rukovodi 
najstariji član Odbora Agencije u roku od 15 dana od dana izbora sedmog člana 
Odbora Agencije, čime se smatra da je Odbor Agencije konstituisan.
</p>
<p>Odbor Agencije donosi Poslovnik o radu u roku od 30 
dana od dana sazivanja prve sednice. </p>
<p>Odbor Agencije dužan je da u roku od 60 dana od dana 
konstituisanja izabere direktora i zamenika direktora. </p>
<p class="clan">Član 80.</p>
<p>Direktor je dužan da u roku od 60 dana od dana izbora 
donese Pravilnik o unutrašnjem uređenju i sistematizaciji radnih mesta u stručnoj 
službi Agencije. </p>
<p>Direktor je dužan da u roku od 60 od dana izbora 
donese podzakonske akte predviđene ovim zakonom. </p>
<p class="clan">Član 81.</p>
<p>Danom početka primene ovog zakona Agencija preuzima 
od Republičkog odbora za rešavanje o sukobu interesa zaposlene, kao i prava, 
obaveze, predmete, opremu, sredstva za rad i arhivu koji su potrebni za vršenje 
nadležnosti u oblasti rada Agencije.</p>
<p class="clan">Član 82.</p>
<p class="v2-clan-left-1">Funkcioner koji je vršio više javnih funkcija na dan 
1. januara 2010. godine, a nije se do 1. aprila opredelio koju će javnu funkciju 
nastaviti da obavlja, dužan je da najkasnije do 1. septembra 2010. godine 
obavesti Agenciju koje sve funkcije obavlja.</p>
<p class="v2-clan-left-1">Agencija, po prijemu obaveštenja iz stava 1. ovog 
člana, utvrđuje da li se vršenjem više javnih funkcija ugrožava nepristrasno 
vršenje javne funkcije, odnosno da li to predstavlja sukob interesa. Ako utvrdi da 
se vršenjem više javnih funkcija ugrožava nepristrasno vršenje javne funkcije, 
odnosno predstavlja sukob interesa, Agencija donosi odluku kojom određuje rok, 
koji ne može biti duži od 30 dana, u kojem je funkcioner dužan da prestane sa 
vršenjem nespojivih funkcija.</p>
<p class="hide-change"><em>Prestao je da važi raniji stav 3. (vidi 
<a class="auto-style1" href="http://www.pravno-informacioni-sistem.rs/SlGlasnikPortal/viewdoc?uuid=0e1a462e-6b66-d555-ee0d-bb90b75d66f7&amp;external=true" target="_blank">Odluku US - 
66/2011-48</a>)</em></p>
<p class="hide-change">*Službeni glasnik RS, broj 53/2010</p>
<p class="clan">Član 83.</p>
<p>Ovaj zakon stupa na snagu osmog dana od dana 
objavljivanja u „Službenom glasniku Republike Srbije”, a primenjivaće se od 1. 
januara 2010. godine.</p>

