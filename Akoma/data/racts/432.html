<meta http-equiv="content-type" content="text/html;charset=utf-8"><link href="http://www.pravno-informacioni-sistem.rs/SlGlasnikPortal/glasnik.css" rel="stylesheet" type="text/css">

<style type="text/css">
 p.MsoNormal
	{margin-top:0cm;
	margin-right:0cm;
	margin-bottom:0.667rem;
	margin-left:0cm;
	line-height:107%;
	font-size:0.917rem;
	font-family:"Calibri",sans-serif;
	}
.auto-style1 {
	color: #008000;
}
.auto-style2 {
	text-align: center;
}
</style>



<p class="redakcijskipreciscentekst">Redakcijski prečišćen tekst</p>
<p class="clan">&nbsp;</p>
<p class="odluka-zakon">ZAКON</p>
<p class="odluka-zakon">o bezbednosti i zdravlju na radu</p>
<p class="centar">"Službeni glasnik RS", br. 101 od 21. novembra 2005, 91 od 5. novembra 2015, 
<span title="Zakon o izmenama i dopunama Zakona o republičkim administrativnim taksama ('Službeni glasnik RS', broj 113/2017)">
113 od 17. decembra 2017 - <span class="auto-style1">dr. zakon</span></span></p>
<p class="clan">I. OSNOVNE ODREDBE </p>
<p class="clan">Član 1.</p>
<p>Ovim zakonom uređuje se sprovođenje i unapređivanje bezbednosti i zdravlja na 
radu lica koja učestvuju u radnim procesima, kao i lica koja se zateknu u radnoj 
okolini, radi sprečavanja povreda na radu, profesionalnih oboljenja i oboljenja u 
vezi sa radom.</p>
<p>Za obavljanje određenih poslova državne uprave u oblasti bezbednosti i zdravlja 
na radu, ovim zakonom obrazuje se Uprava za bezbednost i zdravlje na radu kao 
organ uprave u sastavu Ministarstva rada, zapošljavanja i socijalne politike, i 
utvrđuje njena nadležnost. </p>
<p class="clan">Član 2.</p>
<p>Prava, obaveze i odgovornosti poslodavaca i zaposlenih, nadležnosti i mere 
čijom se primenom, odnosno sprovođenjem osigurava bezbednost i zdravlje na radu 
ostvaruju se u skladu sa ovim zakonom i propisima donetim na osnovu zakona<span class="v2-clan-left-1">
</span>.</p>
<p><span class="v2-clan-left-1">Ovaj zakon se ne primenjuje pri obavljanju specifične vojne službe u Vojsci 
Srbije i obavljanju policijskih i poslova zaštite i spasavanja iz delokruga 
nadležnog državnog organa, kao i obavljanju poslova zaštite i spasavanja koje 
obavljaju drugi subjekti u skladu sa posebnim zakonom, u kojima su pitanja 
bezbednosti i zdravlja na radu pri obavljanju te službe i tih poslova uređena 
posebnim zakonom i propisima donetim na osnovu tog zakona.</span></p>
<p class="hide-change">*Službeni glasnik RS, broj 91/2015</p>
<p class="clan">Član 3.</p>
<p>Prava, obaveze i odgovornosti u vezi sa bezbednošću i zdravljem na radu, 
utvrđene ovim zakonom, bliže se uređuju kolektivnim ugovorom, opštim aktom 
poslodavca ili ugovorom o radu. </p>
<p class="clan">Član 4.</p>
<p>Pojedini izrazi koji se koriste u ovom zakonu imaju sledeće značenje:</p>
<p>1) Zaposleni jeste domaće ili strano fizičko lice koje je u radnom odnosu kod 
poslodavca, kao i lice koje po bilo kom osnovu obavlja rad ili se osposobljava za 
rad kod poslodavca, osim lica koje je u radnom odnosu kod poslodavca radi 
obavljanja poslova kućnog pomoćnog osoblja;</p>
<p>2) Poslodavac jeste domaće ili strano pravno lice, odnosno fizičko lice koje 
zapošljava, odnosno radno angažuje jedno ili više lica<span class="v2-clan-left-1">:</span></p>
<p class="v2-clan-left-1">(1) kao poslodavac u smislu ovog zakona smatra se i 
fizičko lice koje po bilo kom pravnom osnovu obezbeđuje posao zaposlenom, 
izuzimajući lice, koje posao obezbeđuje u domaćinstvu i nosioca porodičnog 
poljoprivrednog gazdinstva, koji obavljaju posao sa članovima porodičnog 
poljoprivrednog domaćinstva u skladu sa propisima o poljoprivredi,</p>
<p class="v2-clan-left-1">(2) kao poslodavac smatra se i fizičko lice koje sa 
članovima svog porodičnog domaćinstva obavlja privrednu ili drugu delatnost;</p>
<p>3) Predstavnik zaposlenih jeste lice izabrano da predstavlja zaposlene u 
oblasti bezbednosti i zdravlja na radu kod poslodavca;</p>
<p>4) Bezbednost i zdravlje na radu jeste obezbeđivanje takvih uslova na radu 
kojima se, u najvećoj mogućoj meri, smanjuju povrede na radu, profesionalna 
oboljenja i oboljenja u vezi sa radom i koji pretežno stvaraju pretpostavku za puno 
fizičko, psihičko i socijalno blagostanje zaposlenih;</p>
<p>5) Preventivne mere jesu sve mere koje se preduzimaju ili čije se preduzimanje 
planira na svim nivoima rada kod poslodavca, radi sprečavanja povređivanja ili 
oštećenja zdravlja zaposlenih;</p>
<p>6) Radno mesto jeste prostor namenjen za obavljanje poslova kod poslodavca (u 
objektu ili na otvorenom kao i na privremenim i pokretnim gradilištima, 
objektima, uređajima, saobraćajnim sredstvima, i sl.) u kojem zaposleni boravi 
ili ima pristup u toku rada i koji je pod neposrednom ili posrednom kontrolom 
poslodavca;</p>
<p>7) Radna okolina jeste prostor u kojem se obavlja rad i koji uključuje radna 
mesta, radne uslove, radne postupke i odnose u procesu rada;</p>
<p>8) Sredstvo za rad jeste:</p>
<p>(1) objekat koji se koristi kao radni i pomoćni prostor, uključujući i objekat 
na otvorenom prostoru, sa svim pripadajućim instalacijama (instalacije fluida, 
grejanje, električne instalacije i dr.),</p>
<p>(2) oprema za rad (mašina, uređaj, postrojenje, instalacija, alat i sl.) koja 
se koristi u procesu rada,</p>
<p>(3) konstrukcija i objekat za kolektivnu bezbednost i zdravlje na radu 
(zaštita na prelazima, prolazima i prilazima, zakloni od toplotnih i drugih 
zračenja, zaštita od udara električne struje, opšta ventilacija i klimatizacija i 
sl.),</p>
<p>(4) pomoćna konstrukcija i objekat, kao i konstrukcija i objekat koji se 
privremeno koristi za rad i kretanje zaposlenih (skela, radna platforma, tunelska 
podgrada, konstrukcija za sprečavanje odrona zemlje pri kopanju dubokih rovova i 
sl.),</p>
<p>(5) drugo sredstvo koje se koristi u procesu rada ili je na bilo koji način 
povezano sa procesom rada;</p>
<p>9) Sredstvo i oprema za ličnu zaštitu na radu jeste odeća, obuća, pomoćne 
naprave i uređaji koji služe za sprečavanje povreda na radu, profesionalnih 
oboljenja, bolesti u vezi sa radom i drugih štetnih posledica po zdravlje 
zaposlenog; </p>
<p>10) Opasne materije jesu eksplozivne, zapaljive, oksidirajuće, otrovne, gadne, 
zarazne, korozivne, kancerogene i radioaktivne materije utvrđene standardima i 
drugim propisima, a koje se proizvode, koriste ili skladište u procesu rada, kao 
i materije čija su svojstva, kada su vezane za neke supstance, opasna po život i 
zdravlje zaposlenih;</p>
<p>11) Opasnost jeste okolnost ili stanje koje može ugroziti zdravlje ili izazvati 
povredu zaposlenog;</p>
<p>12) Opasna pojava jeste događaj kojim su ugroženi ili bi mogli da budu 
ugroženi život i zdravlje zaposlenog ili postoji opasnost od povređivanja 
zaposlenog;</p>
<p>13) Rizik jeste verovatnoća nastanka povrede, oboljenja ili oštećenja zdravlja 
zaposlenog usled opasnosti;</p>
<p>14) Akt o proceni rizika jeste akt koji sadrži opis procesa rada sa procenom 
rizika od povreda i/ili oštećenja zdravlja na radnom mestu u radnoj okolini i mere 
za otklanjanje ili smanjivanje rizika u cilju poboljšanja bezbednosti i zdravlja na 
radu;</p>
<p>15) Procena rizika jeste sistematsko evidentiranje i procenjivanje svih faktora 
u procesu rada koji mogu uzrokovati nastanak povreda na radu, oboljenja ili 
oštećenja zdravlja i utvrđivanje mogućnosti, odnosno načina sprečavanja, otklanjanja 
ili smanjenja rizika;</p>
<p>16) Radno mesto sa povećanim rizikom jeste radno mesto utvrđeno aktom o 
proceni rizika na kome, i pored potpuno<span class="v2-clan-left-1"> </span>&nbsp;primenjenih mera u skladu sa ovim 
zakonom, postoje okolnosti koje mogu da ugroze bezbednost i zdravlje zaposlenog;</p>
<p>17) Lice za bezbednost i zdravlje na radu jeste lice koje obavlja poslove 
bezbednosti i zdravlja na radu, ima položen stručni ispit o praktičnoj 
osposobljenosti i koje poslodavac pismenim aktom odredi za obavljanje tih poslova;</p>
<p>18) Pravno lice za obavljanje poslova pregleda i <span class="v2-clan-left-1">provere opreme</span> za rad i 
ispitivanja uslova radne okoline, odnosno hemijskih, bioloških i fizičkih 
štetnosti (osim jonizujućih zračenja), mikroklime i osvetljenosti jeste prvno lice 
kojem je ministar nadležan za rad izdao licencu, u skladu sa ovim zakonom;</p>
<p>19) Služba medicine rada jeste služba kojoj poslodavac poveri obavljanje 
poslova zaštite zdravlja zaposlenih;</p>
<p>20) Stručni nalaz jeste izveštaj o izvršenom pregledu i 
<span class="v2-clan-left-1">proveri opreme</span> za 
rad ili ispitivanju uslova radne okoline sa zaključkom da li su primenjene ili nisu 
primenjene propisane mere za bezbednost i zdravlje na radu;</p>
<p>21) Odgovorno lice za obavljanje pregleda i <span class="v2-clan-left-1">provere opreme</span> za rad i ispitivanja 
uslova radne okoline, kao i za potpisivanje stručnih nalaza, jeste lice sa 
licencom za vršenje tih poslova (u daljem tekstu: odgovorno lice);</p>
<p>22) Licenca jeste ovlašćenje koje ministar nadležan za rad daje pravnom ili 
fizičkom licu za obavljanje određenih poslova u oblasti bezbednosti i zdravlja na 
radu, u skladu sa ovim zakonom<span class="v2-clan-left-1">;</span></p>
<p class="v2-clan-left-1">23) Prevencija jeste proces obezbeđivanja mera na 
radnom mestu i u radnoj okolini kod poslodavca u cilju sprečavanja ili smanjenja 
rizika na radu;</p>
<p class="v2-clan-left-1">24) Jezik koji zaposleni razume jeste maternji jezik, 
jezik koji je u službenoj upotrebi na teritoriji na kojoj poslodavac ima 
sedište, odnosno zaposleni obavlja poslove i koji zaposleni govori, čita i piše, 
kao i jezik koji je utvrđen kao uslov za obavljanje poslova radnog mesta.</p>
<p class="hide-change">*Službeni glasnik RS, broj 91/2015</p>
<p class="clan">Član 5.</p>
<p>Pravo na bezbednost i zdravlje na radu imaju:</p>
<p>1) zaposleni;</p>
<p>2) učenici i studenti kada se nalaze na obaveznom proizvodnom radu, 
profesionalnoj praksi ili praktičnoj nastavi (radionice, ekonomije, kabineti, 
laboratorije i dr.);</p>
<p>3) lica koja se nalaze na stručnom osposobljavanju, prekvalifikaciji ili 
dokvalifikaciji;</p>
<p>4) lica na profesionalnoj rehabilitaciji;</p>
<p>5) lica koja se nalaze na izdržavanju kazne zatvora dok rade u privrednoj 
jedinici zavoda za izvršenje kazne zatvora (radionice, gradilišta i sl.) i na 
drugom mestu rada;</p>
<p>6) lica na dobrovoljnim i javnim radovima organizovanim u opštem interesu, 
radnim akcijama i takmičenjima u vezi sa radom; </p>
<p>7) lica koja se zateknu u radnoj okolini radi obavljanja određenih poslova, ako 
je o njihovom prisustvu upoznat poslodavac.</p>
<p>Bezbednost i zdravlje na radu licima iz stava 1. tač. 1), 2) , 4) i 7) ovog 
člana obezbeđuje poslodavac, licima iz tačke 3) ovog člana obrazovna 
organizacija, licima iz tačke 5) ovog člana zavodi za izvršenje kazne zatvora, a 
licima iz tačke 6) ovog člana – organizator radova i takmičenja. </p>
<p class="clan">Član 6.</p>
<p>Posebna prava, obaveze i mere u vezi sa bezbednošću i zdravljem na radu mladih 
(naročito u vezi sa njihovim duhovnim i telesnim razvojem), žena koje rade na 
radnom mestu sa povećanim rizikom koji bi mogao da im ugrozi ostvarivanje 
materinstva, <span class="v2-clan-left-1">osoba sa invaliditetom</span> i profesionalno obolelih – uređuju se ovim 
<span class="v2-clan-left-1">i drugim</span> zakonom, drugim propisima, kolektivnim ugovorom, opštim aktom 
poslodavca i ugovorom o radu. </p>
<p class="v2-clan-left-1">Preventivne mere u vezi sa bezbednošću i zdravljem na 
radu mladih, zaposlene žene za vreme trudnoće i zaposlene koja doji dete 
sporazumno propisuju ministar nadležan za rad i ministar nadležan za zdravlje.</p>
<p class="hide-change">*Službeni glasnik RS, broj 91/2015</p>
<p class="clan">II. PREVENTIVNE MERE </p>
<p class="clan">Član 7.</p>
<p>Preventivne mere u ostvarivanju bezbednosti i zdravlja na radu obezbeđuju se 
primenom savremenih tehničkih, ergonomskih, zdravstvenih, obrazovnih, 
socijalnih, organizacionih i drugih mera i sredstava za otklanjanje rizika od 
povređivanja i oštećenja zdravlja zaposlenih, i/ili njihovog svođenja na najmanju 
moguću meru, u postupku:</p>
<p>1) projektovanja, izgradnje, korišćenja i održavanja objekata namenjenih za radne 
i pomoćne prostorije, kao i objekata namenjenih za rad na otvorenom prostoru u 
cilju bezbednog odvijanja procesa rada;</p>
<p>2) projektovanja, izgradnje, korišćenja i održavanja tehnoloških procesa rada sa 
svom pripadajućom opremom za rad, u cilju bezbednog rada zaposlenih i usklađivanja 
hemijskih, fizičkih i bioloških štetnosti, mikroklime i osvetljenja na radnim 
mestima i u radnim i pomoćnim prostorijama sa propisanim merama i normativima za 
delatnost koja se obavlja na tim radnim mestima i u tim radnim prostorijama;</p>
<p>3) projektovanja, izrade, korišćenja i održavanja opreme za rad, konstrukcija i 
objekata za kolektivnu bezbednost i zdravlje na radu, pomoćnih konstrukcija i 
objekata i drugih sredstava koja se koriste u procesu rada ili koja su na bilo 
koji način povezana sa procesom rada, tako da se u toku njihove upotrebe sprečava 
povređivanje ili oštećenje zdravlja zaposlenih;</p>
<p>4) proizvodnje, pakovanja, prevoza, skladištenja, upotrebe i uništavanja opasnih 
materija, na način i po propisima i pravilima kojima se otklanjaju mogućnosti 
povređivanja ili oštećenja zdravlja zaposlenih;</p>
<p>5) projektovanja, proizvodnje i korišćenja sredstava i opreme za ličnu zaštitu 
na radu, čijom se upotrebom otklanjaju rizici ili opasnosti koji nisu mogli da 
budu otklonjeni primenom odgovarajućih preventivnih mera; </p>
<p>6) obrazovanja, vaspitanja i osposobljavanja u oblasti bezbednosti i zdravlja na 
radu.</p>
<p>Preventivne mere u postupcima iz stava 1. ovog člana propisuje ministar 
nadležan za rad. </p>
<p class="clan">III. OBAVEZE I ODGOVORNOSTI POSLODAVCA </p>
<p class="bold">1. Opšte obaveze </p>
<p class="clan">Član 8.</p>
<p>Obaveze poslodavca, u smislu ovog zakona i propisa donetih na osnovu ovog 
zakona, istovremeno predstavljaju prava zaposlenih u vezi sa sprovođenjem mera 
bezbednosti i zdravlja na radu. </p>
<p class="clan">Član 9.</p>
<p>Poslodavac je dužan da obezbedi zaposlenom rad na radnom mestu i u radnoj 
okolini u kojima su sprovedene mere bezbednosti i zdravlja na radu.</p>
<p>Poslodavac se ne oslobađa obaveza i odgovornosti u vezi sa primenom mera 
bezbednosti i zdravlja na radu određivanjem drugog lica ili prenošenjem svojih 
obaveza i odgovornosti na drugo lice. </p>
<p>U slučaju nastanka povrede na radu zbog neuobičajenih i nepredvidivih 
okolnosti koje su izvan kontrole poslodavca ili zbog izuzetnih događaja čije se 
posledice uprkos svim nastojanjima nisu mogle izbeći, poslodavac nije odgovoran u 
smislu ovog zakona.</p>
<p>Poslodavac je dužan da obezbedi da radni proces bude prilagođen telesnim i 
psihičkim mogućnostima zaposlenog, a radna okolina, sredstva za rad i sredstva i 
oprema za ličnu zaštitu na radu budu uređeni, odnosno proizvedeni i obezbeđeni, 
da ne ugrožavaju bezbednost i zdravlje zaposlenog. </p>
<p class="clan">Član 10.</p>
<p>Poslodavac je dužan da obezbedi da sprovođenje mera bezbednosti i zdravlja na 
radu ne prouzrokuje finansijske obaveze za zaposlenog i predstavnika zaposlenih 
i ne utiče na njihov materijalni i socijalni položaj stečen na radu i u vezi sa 
radom. </p>
<p class="clan">Član 11.</p>
<p>Poslodavac je dužan da, prilikom organizovanja rada i radnog procesa, obezbedi 
preventivne mere radi zaštite života i zdravlja zaposlenih kao i da za njihovu 
primenu obezbedi potrebna finansijska sredstva.</p>
<p>Poslodavac je dužan da obezbedi preventivne mere pre početka rada zaposlenog, 
u toku rada, kao i kod svake izmene tehnološkog postupka, izborom radnih i 
proizvodnih metoda kojima se obezbeđuje najveća moguća bezbednost i zaštita 
zdravlja na radu, zasnovana na primeni propisa u oblasti bezbednosti i zdravlja na 
radu, radnog prava, tehničkih propisa i standarda, propisa u oblasti zdravstvene 
zaštite, higijene rada, zdravstvenog i penzijskog i invalidskog osiguranja, i dr. 
</p>
<p class="clan">Član 12.</p>
<p>Preventivne mere obezbeđuje poslodavac polazeći od sledećih načela:</p>
<p>1) izbegavanje rizika; </p>
<p>2) procena rizika koji se ne mogu izbeći na radnom mestu; </p>
<p>3) otklanjanje rizika na njihovom izvoru primenom savremenih tehničkih rešenja;</p>
<p>4) prilagođavanje rada i radnog mesta zaposlenom, naročito u pogledu izbora 
opreme za rad i metoda rada, kao i izbora tehnološkog postupka da bi se izbegla 
monotonija u radu, u cilju smanjenja njihovog uticaja na zdravlje zaposlenog;</p>
<p class="v2-clan-left-1">5) zamena opasnog bezopasnim ili manje opasnim;</p>
<p>6) davanje prednosti kolektivnim nad pojedinačnim merama bezbednosti i zdravlja 
na radu; </p>
<p>7) odgovarajuće osposobljavanje zaposlenih za bezbedan i zdrav rad i izdavanje 
uputstava za rad na siguran način<span class="v2-clan-left-1">;</span></p>
<p class="v2-clan-left-1">8) prilagođavanja tehničkom napretku;</p>
<p class="v2-clan-left-1">9) razvijanja koherentne celokupne politike prevencije.</p>
<p class="hide-change">*Službeni glasnik RS, broj 91/2015</p>
<p class="clan">Član 13.</p>
<p>Poslodavac je dužan da donese akt o proceni rizika u pismenoj formi za sva 
radna mesta u radnoj okolini i da utvrdi način i mere za njihovo otklanjanje.</p>
<p>Poslodavac je dužan da izmeni akt o proceni rizika u slučaju pojave svake 
nove opasnosti i promene nivoa rizika u procesu rada.</p>
<p>Akt o proceni rizika zasniva se na utvrđivanju mogućih vrsta opasnosti i 
štetnosti na radnom mestu u radnoj okolini, na osnovu kojih se vrši procena 
rizika od nastanka povreda i oštećenja zdravlja zaposlenog.</p>
<p>Način i postupak procene rizika na radnom mestu i u radnoj okolini propisuje 
ministar nadležan za rad. </p>
<p class="clan">Član 14.</p>
<p>Poslodavac je dužan da opštim aktom, odnosno kolektivnim ugovorom, utvrdi 
prava, obaveze i odgovornosti u oblasti bezbednosti i zdravlja na radu.</p>
<p>Poslodavac koji ima do deset zaposlenih – prava, obaveze i odgovornosti iz 
stava 1. ovog člana može utvrditi ugovorom o radu. </p>
<p class="clan">Član 15.</p>
<p>Poslodavac je dužan da:</p>
<p>1) aktom u pismenoj formi odredi lice za bezbednost i zdravlje na radu; 
</p>
<p>2) zaposlenom odredi obavljanje poslova <span class="v2-clan-left-1">na radnom mestu</span> na kojima su 
sprovedene mere bezbednosti i zdravlja na radu; </p>
<p>3) obaveštava zaposlene i njihovog predstavnika o uvođenju novih tehnologija i 
sredstava za rad, kao i o opasnostima od povreda i oštećenja zdravlja koji nastaju 
njihovim uvođenjem, odnosno da u takvim slučajevima donese odgovarajuća uputstva 
za bezbedan rad;</p>
<p>4) osposobljava zaposlene za bezbedan i zdrav rad;</p>
<p>5) obezbedi zaposlenima korišćenje sredstava i opreme za ličnu zaštitu na 
radu;</p>
<p>6) obezbedi održavanje sredstava za rad i sredstava i opreme za ličnu zaštitu 
na radu u ispravnom stanju;</p>
<p>7) angažuje pravno lice sa licencom radi sprovođenja preventivnih i 
periodičnih pregleda i <span class="v2-clan-left-1">provere opreme</span> za rad, kao i preventivnih i periodičnih 
ispitivanja uslova radne okoline;</p>
<p>8) obezbedi na osnovu akta o proceni rizika i ocene službe medicine rada 
propisane lekarske preglede zaposlenih u skladu sa ovim zakonom;</p>
<p>9) obezbedi pružanje prve pomoći, kao i da osposobi odgovarajući broj 
zaposlenih za pružanje prve pomoći, spasavanje i evakuaciju u slučaju opasnosti;</p>
<p>10) zaustavi svaku vrstu rada koji predstavlja neposrednu opasnost za život 
ili zdravlje zaposlenih<span class="v2-clan-left-1">;</span></p>
<p class="v2-clan-left-1">11) obezbedi mere zaštite od požara, spasavanje i 
evakuaciju u skladu sa posebnim zakonom.</p>
<p>Postupak i rokove preventivnih i periodičnih pregleda i 
<span class="v2-clan-left-1">provere opreme</span> za 
rad kao i preventivnih i periodičnih ispitivanja uslova radne okoline, odnosno 
hemijskih, bioloških i fizičkih štetnosti (osim jonizujućih zračenja), mikroklime 
i osvetljenosti propisuje ministar nadležan za rad.</p>
<p>Pravno lice iz stava 1. tačka 7) ovog člana dužno je da izda stručni nalaz po 
izvršenom pregledu i <span class="v2-clan-left-1">proveri opreme</span> za rad ili ispitivanju 
<span class="v2-clan-left-1">uslova</span> radne 
okoline. </p>
<p class="v2-clan-left-1">Način pružanja prve pomoći, vrste sredstava i opreme 
koji moraju biti obezbeđeni na radnom mestu, način i rokove osposobljavanja 
zaposlenih za pružanje prve pomoći sporazumno propisuju ministar nadležan za rad 
i ministar nadležan za zdravlje.</p>
<p class="hide-change">*Službeni glasnik RS, broj 91/2015</p>
<p class="clan">Član 16.</p>
<p>Poslodavac je dužan da aktom o proceni rizika, na osnovu ocene službe 
medicine rada, odredi posebne zdravstvene uslove koje moraju ispunjavati 
zaposleni <span class="v2-clan-left-1">na radnom mestu sa povećanim rizikom</span>.</p>
<p>Poslodavac je dužan da službi medicine rada, koju angažuje, obezbedi uslove 
za samostalno obavljanje poslova zaštite zdravlja zaposlenih. </p>
<p class="hide-change">*Službeni glasnik RS, broj 91/2015</p>
<p class="clan">Član 17.</p>
<p>Poslodavac je dužan da zaposlenom izda na upotrebu sredstvo i/ili opremu za 
ličnu zaštitu na radu, u skladu sa aktom o proceni rizika. </p>
<p class="bold">2. Posebne obaveze </p>
<p class="clan">Član 18.</p>
<p>Poslodavac je dužan da, najmanje osam dana pre početka rada, nadležnu 
inspekciju rada izvesti o:</p>
<p>1) početku svoga rada;</p>
<p>2) radu odvojene jedinice; </p>
<p>3) svakoj promeni tehnološkog postupka, ukoliko se tim promenama menjaju 
uslovi rada.</p>
<p class="v2-clan-left-1">Poslodavac koji izvodi radove na izgradnji objekta u 
skladu sa propisima o bezbednosti i zdravlju na radu na privremenim ili pokretnim 
gradilištima, dužan je da izradi propisan elaborat o uređenju gradilišta koji uz 
izveštaj o početku rada dostavlja nadležnoj inspekciji rada.</p>
<p>Poslodavac je dužan da na gradilištu obezbeđuje, održava i sprovodi mere za 
bezbednost i zdravlje na radu u skladu sa elaboratom o uređenju gradilišta.</p>
<p>Sadržaj elaborata o uređenju gradilišta propisuje ministar nadležan za rad.</p>
<p class="v2-clan-left-1">Poslodavac je dužan da odmah, od nastanka, usmeno i u 
pismenoj formi prijavi nadležnoj inspekciji rada izvođenje radova radi otklanjanja 
velikih kvarova ili havarija na objektu, koji mogu da ugroze funkcionisanje 
tehničko-tehnoloških sistema ili obavljanje delatnosti.</p>
<p>Ispunjenost propisanih uslova u oblasti bezbednosti i zdravlja na radu, pre 
početka obavljanja delatnosti poslodavca, u skladu sa zakonom, utvrđuje 
ministarstvo nadležno za rad, na zahtev poslodavca.</p>
<p>Postupak utvrđivanja ispunjenosti propisanih uslova iz stava 
<span class="v2-clan-left-1">6.</span> ovog člana 
propisuje ministar nadležan za rad.</p>
<p class="hide-change"><em>Prestao je da važi raniji stav 8. (vidi član 79. Zakona - 113/2017-192)</em></p>
<p>Sredstva ostvarena od naplaćenih troškova za utvrđivanje ispunjenosti 
propisanih uslova iz stava <span class="v2-clan-left-1">6.</span> ovog člana prihod su budžeta Republike Srbije. 
</p>
<p class="hide-change">*Službeni glasnik RS, broj 91/2015</p>
<p class="clan">Član 19.</p>
<p>Кad dva ili više poslodavaca u obavljanju poslova dele radni prostor, dužni su 
da sarađuju u primeni propisanih mera za bezbednost i zdravlje zaposlenih.</p>
<p>Poslodavci iz stava 1. ovog člana dužni su da, uzimajući u obzir prirodu 
poslova koje obavljaju, koordiniraju aktivnosti u vezi sa primenom mera za 
otklanjanje rizika od povređivanja, odnosno oštećenja zdravlja zaposlenih, kao i da 
obaveštavaju jedan drugog i svoje zaposlene i/ili predstavnike zaposlenih o tim 
rizicima i merama za njihovo otklanjanje.</p>
<p>Način ostvarivanja saradnje iz st. 1. i 2. ovog člana poslodavci utvrđuju 
pismenim sporazumom.</p>
<p>Sporazumom iz stava 3. ovog člana određuje se lice za koordinaciju sprovođenja 
zajedničkih mera kojima se obezbeđuje bezbednost i zdravlje svih zaposlenih. 
</p>
<p class="clan">Član 20.</p>
<p>Poslodavac je dužan da preduzme mere za sprečavanje pristupa u krug objekta 
ili u područje gradilišta licima i sredstvima saobraćaja koja nemaju osnova da 
se nalaze u njima. </p>
<p class="clan">Član 21.</p>
<p>Poslodavac koji za obavljanje svojih poslova angažuje zaposlene kod drugog 
poslodavca dužan je da za te zaposlene obezbedi propisane mere za bezbednost i 
zdravlje na radu u skladu sa ovim zakonom. </p>
<p class="clan">Član 22.</p>
<p>Poslodavac je dužan da pri svakoj promeni tehnološkog procesa sredstva za rad 
prilagodi tom tehnološkom procesu pre početka rada. </p>
<p class="clan">Član 23.</p>
<p>Poslodavac je dužan da zaposlenima da na upotrebu sredstva za rad, odnosno 
sredstva i opremu za ličnu zaštitu na radu na kojima su primenjene propisane mere 
za bezbednost i zdravlje na radu i da obezbedi kontrolu njihove upotrebe u skladu 
sa namenom. </p>
<p class="v2-clan-1">Član 24.</p>
<p class="v2-clan-left-1">Poslodavac može da zaposlenima da na korišćenje opremu 
za rad i sredstvo i opremu za ličnu zaštitu na radu, samo ako su usaglašeni sa 
propisanim tehničkim zahtevima, ako je njihova usaglašenost ocenjena prema 
propisanom postupku, ako su označeni u skladu sa propisima i ako ih prate 
propisane isprave o usaglašenosti i druga propisana dokumentacija.</p>
<p class="v2-clan-left-1">Poslodavac koji je zaposlenima dao na korišćenje opremu 
za rad i sredstvo i opremu za ličnu zaštitu na radu pre stupanja na snagu propisa 
kojim je utvrđena obaveza iz stava 1. ovog člana, dužan je da obezbedi uputstvo 
za njihovu upotrebu i održavanje.</p>
<p class="v2-clan-left-1">Poslodavac je dužan da obezbedi zaposlenima uputstva 
za bezbedan rad po propisima o bezbednosti i zdravlju na radu za korišćenje opreme 
za rad i sredstava i opreme za ličnu zaštitu na radu.</p>
<p class="v2-clan-left-1">Poslodavac je dužan da obezbedi prevod dokumentacije 
iz stava 3. ovog člana na jezik koji zaposleni razume.</p>
<p class="v2-clan-left-1">Odredbe st. 1. i 2. ovog člana primenjuju se na sve 
promene radnog i tehnološkog procesa.</p>
<p class="hide-change">*Službeni glasnik RS, broj 91/2015</p>
<p class="v2-clan-1">Član 24a</p>
<p class="v2-clan-left-1">Poslodavac može da zaposlenima da na korišćenje opasne 
hemijske materije i druge hemijske materije za koje je propisana obaveza izrade 
i dostavljanja bezbednosnog lista samo ako mu je uz hemijsku materiju učinio 
dostupnim bezbednosni list, u skladu sa propisima kojima se uređuju hemikalije, 
kao i ako je obezbedio sve mere koje proizlaze iz sadržaja bezbednosnog lista.</p>
<p class="v2-clan-left-1">Poslodavac treba da drži bezbednosni list na srpskom 
jeziku.</p>
<p class="v2-clan-left-1">Poslodavac je dužan da obezbedi prevod bezbednosnog 
lista na jezik koji zaposleni razume, kao i da omogući zaposlenom pristup 
podacima sadržanim u bezbednosnom listu.</p>
<p class="hide-change">*Službeni glasnik RS, broj 91/2015</p>
<p class="clan">Član 25.</p>
<p>Кada zbog uvođenja nove tehnologije nisu propisane mere bezbednosti i zdravlja 
na radu, poslodavac, do donošenja odgovarajućih propisa, primenjuje opšte priznate 
mere kojima se osigurava bezbednost i zdravlje zaposlenih. </p>
<p>Opšte priznatom merom, u smislu stava 1. ovog člana, smatra se mera kojom se 
može otkloniti opasnost pri radu ili smanjiti štetnost po zdravlje zaposlenog, u 
meri u kojoj je to razumno izvodljivo. </p>
<p class="clan">Član 26.</p>
<p>Ako aktom o proceni rizika utvrdi nedostatke u oblasti bezbednosti i zdravlja 
na radu za čije su otklanjanje potrebna veća investiciona ulaganja, a život i 
zdravlje zaposlenog nisu teže ugroženi, poslodavac je dužan da sačini poseban 
program o postupnom otklanjanju nedostataka i utvrdi rokove za realizaciju 
programa. </p>
<p class="bold">3. Osposobljavanje zaposlenih </p>
<p class="clan">Član 27.</p>
<p>Poslodavac je dužan da izvrši osposobljavanje zaposlenog za bezbedan i zdrav 
rad kod zasnivanja radnog odnosa, odnosno <span class="v2-clan-left-1">drugog radnog angažovanja,</span> premeštaja 
na druge poslove, prilikom uvođenja nove tehnologije ili novih sredstava za rad 
<span class="v2-clan-left-1">ili promene opreme za rad</span>, kao i kod promene procesa rada koji može 
prouzrokovati promenu mera za bezbedan i zdrav rad.</p>
<p>Poslodavac je dužan da zaposlenog u toku osposobljavanja za bezbedan i zdrav 
rad upozna sa svim vrstama rizika na poslovima na koje ga određuje i o 
konkretnim merama za bezbednost i zdravlje na radu u skladu sa aktom o proceni 
rizika.</p>
<p>Osposobljavanje iz stava 1. ovog člana poslodavac obezbeđuje u toku radnog 
vremena, a troškovi osposobljavanja ne mogu biti na teret zaposlenog.</p>
<p>Osposobljavanje za bezbedan i zdrav rad zaposlenog mora da bude prilagođeno 
specifičnostima njegovog radnog mesta <span class="v2-clan-left-1">i sprovodi se po programu, čiji sadržaj 
poslodavac mora, kada je to potrebno, da obnavlja i menja.</span></p>
<p>Ako poslodavac odredi zaposlenom da istovremeno obavlja poslove na dva ili 
više radnih mesta, dužan je da zaposlenog osposobi za bezbedan i zdrav rad na 
svakom od radnih mesta. </p>
<p class="hide-change">*Službeni glasnik RS, broj 91/2015</p>
<p class="clan">Član 28.</p>
<p>Osposobljavanje zaposlenih za bezbedan i zdrav rad poslodavac obavlja teorijski 
i praktično, <span class="v2-clan-left-1">u skladu sa programom osposobljavanja za bezbedan i zdrav rad koji 
donosi poslodavac</span>.</p>
<p>Provera teorijske i praktične osposobljenosti zaposlenog za bezbedan i zdrav 
rad obavlja se na radnom mestu.</p>
<p>Periodične provere osposobljenosti za bezbedan i zdrav rad zaposlenog koji 
radi na radnom mestu sa povećanim rizikom vrše se <span class="v2-clan-left-1">najkasnije u roku od jedne 
godine od dana prethodne provere, a na ostalim radnim mestima najkasnije u roku 
od četiri godine od dana prethodne provere</span>. </p>
<p class="v2-clan-left-1">Osposobljavanje za bezbedan i zdrav rad obavlja se na 
jeziku koji zaposleni razume i prilagođava se mogućnostima i sposobnostima osoba 
sa invaliditetom.</p>
<p class="hide-change">*Službeni glasnik RS, broj 91/2015</p>
<p class="clan">Član 29.</p>
<p>Poslodavac kod koga, na osnovu ugovora, sporazuma ili po bilo kom drugom 
osnovu, obavljaju rad zaposleni drugog poslodavca, dužan je da te zaposlene 
osposobi za bezbedan i zdrav rad, u skladu sa ovim zakonom. </p>
<p class="clan">Član 30.</p>
<p>Кada tehnološki proces rada zahteva dodatno osposobljavanje zaposlenog za 
bezbedan i zdrav rad, poslodavac je dužan da upozna zaposlenog o obavljanju 
procesa rada na bezbedan način, putem obaveštavanja, uputstava ili instrukcija u 
pismenoj formi. </p>
<p>U izuzetnim slučajevima, kada zaposlenom preti neposredna opasnost po život 
ili zdravlje, zbog hitnosti, obaveštenja, uputstva ili instrukcije mogu se dati u 
usmenoj formi.</p>
<p>Poslodavac je dužan da obezbedi da zaposlena žena za vreme trudnoće 
<span class="v2-clan-left-1">i 
zaposlena koja doji dete</span>, zaposleni mlađi od 18 godina života<span class="v2-clan-left-1">, osobe sa 
invaliditetom i profesionalno oboleli</span>, i pored osposobljavanja za bezbedan i 
zdrav rad, budu u pismenoj formi obavešteni o rezultatima procene rizika na 
radnom mestu i o merama kojima se rizici otklanjaju u cilju povećanja bezbednosti i 
zdravlja na radu. </p>
<p class="hide-change">*Službeni glasnik RS, broj 91/2015</p>
<p class="clan">Član 31.</p>
<p>Poslodavac je dužan<span class="v2-clan-left-1"> što je moguće pre</span> da svako lice, koje se po bilo kom 
osnovu nalazi u radnoj okolini, upozori na opasna mesta ili na štetnosti po 
zdravlje koje se javljaju u tehnološkom procesu, odnosno na mere bezbednosti koje 
mora da primeni, i da ga usmeri na bezbedne zone za kretanje.</p>
<p>Poslodavac je dužan da vidno obeleži i istakne oznake za bezbednost i/ili 
zdravlje radi obaveštavanja i informisanja zaposlenih o rizicima u tehnološkom 
procesu, pravcima kretanja i dozvoljenim mestima zadržavanja kao i o merama za 
sprečavanje ili otklanjanje rizika.</p>
<p>Poslodavac je dužan da obezbedi da pristup radnom mestu u radnoj okolini, na 
kome preti neposredna opasnost od povređivanja ili zdravstvenih oštećenja 
(trovanja, gušenja, i sl.), imaju samo lica koja su osposobljena za bezbedan i 
zdrav rad, koja su dobila <span class="v2-clan-left-1">uputstva da prestanu da rade i/ili odmah napuste radno 
mesto i odu na bezbedno mesto,</span> posebna uputstva za rad na takvom mestu i koja 
su snabdevena odgovarajućim sredstvima i opremom za ličnu zaštitu na radu. 
</p>
<p class="hide-change">*Službeni glasnik RS, broj 91/2015</p>
<p class="clan">IV. PRAVA I OBAVEZE ZAPOSLENIH </p>
<p class="clan">Član 32.</p>
<p>Zaposleni ima pravo i obavezu da se pre početka rada upozna sa merama 
bezbednosti i zdravlja na radu na poslovima ili na radnom mestu na koje je 
određen, kao i da se osposobljava za njihovo sprovođenje.</p>
<p>Zaposleni ima pravo:</p>
<p>1) da poslodavcu daje predloge, primedbe i obaveštenja o pitanjima bezbednosti 
i zdravlja na radu;</p>
<p>2) da kontroliše svoje zdravlje prema rizicima radnog mesta, u skladu sa 
propisima o zdravstvenoj zaštiti.</p>
<p>Zaposleni koji radi na radnom mestu sa povećanim rizikom, ima pravo i obavezu 
da obavi lekarski pregled na koji ga upućuje poslodavac.</p>
<p>Zaposleni je dužan da radi na radnom mestu sa povećanim rizikom, na osnovu 
izveštaja službe medicine rada, kojim se utvrđuje da je zdravstveno sposoban za 
rad na tom radnom mestu. </p>
<p class="clan">Član 33.</p>
<p>Zaposleni ima pravo da odbije da radi:</p>
<p>1) ako mu preti neposredna opasnost po život i zdravlje zbog toga što nisu 
sprovedene propisane mere za bezbednost i zdravlje na radnom mestu na koje je 
određen, sve dok se te mere ne obezbede;</p>
<p>2) ako mu poslodavac nije obezbedio propisani lekarski pregled ili ako se na 
lekarskom pregledu utvrdi da ne ispunjava propisane zdravstvene uslove, u smislu 
člana 43. ovog zakona, za rad na radnom mestu sa povećanim rizikom; 
</p>
<p>3) ako u toku osposobljavanja za bezbedan i zdrav rad nije upoznat sa svim 
vrstama rizika i merama za njihovo otklanjanje, u smislu člana 27. stav 2. ovog 
zakona, na poslovima ili na radnom mestu na koje ga je poslodavac odredio;</p>
<p>4) duže od punog radnog vremena, odnosno noću ako bi, prema oceni službe 
medicine rada, takav rad mogao da pogorša njegovo zdravstveno stanje;</p>
<p>5) na sredstvu za rad na kojem nisu primenjene propisane mere za bezbednost i 
zdravlje na radu.</p>
<p>U slučajevima iz stava 1. ovog člana, zaposleni može da se pismenim zahtevom 
obrati poslodavcu radi preduzimanja mera koje, po mišljenju zaposlenog, nisu 
sprovedene. </p>
<p>Ako poslodavac ne postupi po zahtevu iz stava 2. ovog člana u roku od osam 
dana od prijema zahteva, zaposleni ima pravo da podnese zahtev za zaštitu prava 
inspekciji rada.</p>
<p>Кada zaposleni odbije da radi u slučajevima iz stava 1. ovog člana, a 
poslodavac smatra da zahtev zaposlenog nije opravdan, poslodavac je dužan da 
odmah obavesti inspekciju rada. </p>
<p class="clan">Član 34.</p>
<p>Кada mu preti neposredna opasnost po život ili zdravlje, zaposleni ima pravo 
da preduzme odgovarajuće mere, u skladu sa svojim znanjem i tehničkim sredstvima 
koja mu stoje na raspolaganju i da <span class="v2-clan-left-1">prestane da radi,</span> napusti radno mesto, radni 
proces, odnosno radnu okolinu. </p>
<p>U slučaju iz stava 1. ovog člana zaposleni <span class="v2-clan-left-1">koji prestane da radi, napusti 
radno mesto, radni proces, odnosno radnu okolinu</span> nije odgovoran za štetu koju 
prouzrokuje poslodavcu. </p>
<p class="hide-change">*Službeni glasnik RS, broj 91/2015</p>
<p class="clan">Član 35.</p>
<p>Zaposleni je dužan da primenjuje propisane mere za bezbedan i zdrav rad, da 
namenski koristi sredstva za rad i opasne materije, da koristi propisana 
sredstava i opremu za ličnu zaštitu na radu i da sa njima pažljivo rukuje, da ne 
bi ugrozio svoju bezbednost i zdravlje kao i bezbednost i zdravlje drugih lica. 
</p>
<p>Zaposleni je dužan da pre početka rada pregleda svoje radno mesto uključujući 
i sredstva za rad koja koristi, kao i sredstva i opremu za ličnu zaštitu na 
radu, i da u slučaju uočenih nedostataka izvesti poslodavca ili drugo ovlašćeno 
lice.</p>
<p class="v2-clan-left-1">Zaposlenom je zabranjeno da samovoljno isključuje, menja 
ili uklanja bezbednosne uređaje na sredstvima za rad.</p>
<p>Pre napuštanja radnog mesta zaposleni je dužan da radno mesto i sredstva za 
rad ostavi u stanju da ne ugrožavaju druge zaposlene. </p>
<p class="hide-change">*Službeni glasnik RS, broj 91/2015</p>
<p class="clan">Član 36.</p>
<p>Zaposleni je dužan da, u skladu sa svojim saznanjima, odmah obavesti 
poslodavca o nepravilnostima, štetnostima, opasnostima ili drugoj pojavi koja bi 
na radnom mestu mogla da ugrozi njegovu bezbednost i zdravlje ili bezbednost i 
zdravlje drugih zaposlenih.</p>
<p>Ako poslodavac posle dobijenog obaveštenja iz stava 1. ovog člana ne otkloni 
nepravilnosti, štetnosti, opasnosti ili druge pojave u roku od osam dana ili ako 
zaposleni smatra da za otklanjanje utvrđenih pojava nisu sprovedene odgovarajuće 
mere za bezbednost i zdravlje, zaposleni se može obratiti nadležnoj inspekciji 
rada, o čemu obaveštava lice za bezbednost i zdravlje na radu.</p>
<p>Zaposleni je dužan da sarađuje sa poslodavcem i licem za bezbednost i zdravlje 
na radu, kako bi se sprovele propisane mere za bezbednost i zdravlje na poslovima 
na kojima radi. </p>
<p class="clan">V. ORGANIZOVANJE POSLOVA BEZBEDNOSTI I ZDRAVLJA NA RADU </p>
<p class="clan">Član 37.</p>
<p>Poslodavac je dužan da organizuje poslove za bezbednost i zdravlje na radu.</p>
<p>Poslove bezbednosti i zdravlja na radu može da obavlja lice koje ima položen 
stručni ispit u skladu sa ovim zakonom.</p>
<p class="v2-clan-left-1">Poslove bezbednosti i zdravlja na radu poslodavac može 
da obavlja sam u delatnostima trgovine na malo, usluga smeštaja i ishrane, 
informisanja i komunikacija, finansijskim i osiguranja, poslovanja nekretninama, 
stručnim, naučnim, inovacionim, administrativnim i pomoćnim uslužnim 
delatnostima, obaveznog socijalnog osiguranja, obrazovanja, umetnosti, zabave i 
rekreacije, kao i ostalim uslužnim delatnostima, ako ima do 20 zaposlenih i nije 
dužan da ima položen stručni ispit iz stava 2. ovog člana.</p>
<p>Za obavljanje poslova bezbednosti i zdravlja na radu poslodavac može da odredi 
jednog ili više od svojih zaposlenih ili da angažuje pravno lice, odnosno 
preduzetnika koji imaju licencu (u daljem tekstu: lice za bezbednost i zdravlje na 
radu).</p>
<p>Poslodavac odlučuje o načinu organizovanja poslova za bezbednost i zdravlje na 
radu u zavisnosti od: </p>
<p>1) tehnološkog procesa,</p>
<p>2) organizacije, prirode i obima procesa rada,</p>
<p>3) broja zaposlenih koji učestvuju u procesu rada,</p>
<p>4) broja radnih smena,</p>
<p>5) procenjenih rizika,</p>
<p>6) broja lokacijski odvojenih jedinica,</p>
<p>7) vrste delatnosti. </p>
<p class="hide-change">*Službeni glasnik RS, broj 91/2015</p>
<p class="v2-clan-1">Član 37a</p>
<p class="v2-clan-left-1">Poslodavac u delatnostima građevinarstva, 
poljoprivrede, šumarstva i ribarstva, rudarstva, prerađivačke industrije, 
snabdevanja električnom energijom, gasom, parom i klimatizacije (osim trgovine 
električnom energijom i gasovitim gorivima preko gasovodne mreže), snabdevanja 
vodom, upravljanja otpadnim vodama, kontrolisanja procesa uklanjanja otpada i sličnim 
aktivnostima, kao i u delatnostima zdravstvene i socijalne zaštite, dužan je da 
za poslove bezbednosti i zdravlja na radu odredi lice koje ima najmanje stečeno 
visoko obrazovanje na osnovnim akademskim studijama u obimu od najmanje 180 ESPB 
bodova, osnovnim strukovnim studijama, odnosno na studijama u trajanju do tri 
godine iz naučne, odnosno stručne oblasti u okviru obrazovno-naučnog polja 
tehničko-tehnoloških nauka, prirodno-matematičkih nauka ili medicinskih nauka.</p>
<p class="hide-change">*Službeni glasnik RS, broj 91/2015</p>
<p class="clan">Član 38.</p>
<p>Poslodavac je dužan da omogući licu za bezbednost i zdravlje na radu nezavisno 
i samostalno obavljanje poslova u skladu sa ovim zakonom i pristup svim potrebnim 
podacima u oblasti bezbednosti i zdravlja na radu.</p>
<p>Lice za bezbednost i zdravlje na radu neposredno je odgovorno poslodavcu kod 
koga obavlja te poslove i ne može da trpi štetne posledice ako svoj posao obavlja 
u skladu sa ovim zakonom.</p>
<p>Poslodavac je dužan da obezbedi usavršavanje znanja u oblasti bezbednosti i 
zdravlja na radu zaposlenom koga odredi za obavljanje tih poslova. </p>
<p class="v2-clan-left-1">Program usavršavanja znanja i druga pitanja u vezi sa 
usavršavanjem znanja zaposlenog iz stava 3. ovog člana, propisuje ministar 
nadležan za rad.</p>
<p class="hide-change">*Službeni glasnik RS, broj 91/2015</p>
<p class="clan">Član 39.</p>
<p>Poslodavac koji za obavljanje poslova bezbednosti i zdravlja na radu angažuje 
pravno lice ili preduzetnika dužan je da ih prethodno upozna sa tehnološkim 
procesom, rizicima u procesu rada i merama za otklanjanje rizika. </p>
<p class="clan">Član 40.</p>
<p>Lice za bezbednost i zdravlje na radu obavlja poslove u skladu sa ovim zakonom, 
a naročito:</p>
<p class="v2-clan-left-1">1) sprovodi postupak procene rizika;</p>
<p>2) vrši kontrolu i daje savete poslodavcu u planiranju, izboru, korišćenju i 
održavanju sredstava za rad, opasnih materija i sredstava i opreme za ličnu 
zaštitu na radu; </p>
<p>3) učestvuje u opremanju i uređivanju radnog mesta u cilju obezbeđivanja 
bezbednih i zdravih uslova rada;</p>
<p>4) organizuje preventivna i periodična ispitivanja uslova radne okoline;</p>
<p>5) organizuje preventivne i periodične preglede i 
<span class="v2-clan-left-1">provere opreme</span> za rad;</p>
<p>6) predlaže mere za poboljšanje uslova rada, naročito na radnom mestu sa 
povećanim rizikom;</p>
<p>7) svakodnevno prati i kontroliše primenu mera za bezbednost i zdravlje 
<span class="v2-clan-left-1">kod 
poslodavca</span>;</p>
<p>8) prati stanje u vezi sa povredama na radu i profesionalnim oboljenjima, kao i 
bolestima u vezi sa radom, učestvuje u utvrđivanju njihovih uzroka i priprema 
izveštaje sa predlozima mera za njihovo otklanjanje;</p>
<p>9) priprema i sprovodi osposobljavanje zaposlenih za bezbedan i zdrav rad;</p>
<p>10) priprema uputstva za bezbedan rad i kontroliše njihovu primenu;</p>
<p>11) zabranjuje rad na radnom mestu ili upotrebu sredstva za rad, u slučaju 
kada utvrdi neposrednu opasnost po život ili zdravlje zaposlenog;</p>
<p>12) sarađuje i koordinira rad sa službom medicine rada po svim pitanjima u 
oblasti bezbednosti i zdravlja na radu;</p>
<p>13) vodi evidencije u oblasti bezbednosti i zdravlja na radu kod poslodavca.</p>
<p>Lice za bezbednost i zdravlje na radu dužno je da u pismenoj formi izvesti 
poslodavca i predstavnika zaposlenih o zabrani rada iz stava 1. tačka 11) ovog 
člana.</p>
<p>Ako poslodavac, i pored zabrane rada u smislu stava 1. tačka 11) ovog člana, 
naloži zaposlenom da nastavi rad, lice za bezbednost i zdravlje na radu dužno je 
da o tome odmah izvesti nadležnu inspekciju rada. </p>
<p class="v2-clan-left-1">Lice za bezbednost i zdravlje na radu je dužno da 
kontinuirano usavršava znanja u oblasti bezbednosti i zdravlja na radu u smislu 
člana 38. stav 4. ovog zakona.</p>
<p class="hide-change">*Službeni glasnik RS, broj 91/2015</p>
<p class="clan">Član 41.</p>
<p>Za obavljanje poslova zaštite zdravlja zaposlenih na radu poslodavac angažuje 
službu medicine rada. </p>
<p>Služba medicine rada iz stava 1. ovog člana dužna je da obavlja poslove u 
skladu sa ovim zakonom, a naročito: </p>
<p>1) učestvuje u identifikaciji i proceni rizika na radnom mestu i radnoj 
okolini prilikom sastavljanja akta o proceni rizika;</p>
<p>2) upoznaje zaposlene sa rizicima po zdravlje koji su povezani sa njihovim 
radom i obavlja poslove osposobljavanja zaposlenih za pružanje prve pomoći;</p>
<p>3) utvrđuje i ispituje uzroke nastanka profesionalnih oboljenja i bolesti u 
vezi sa radom;</p>
<p>4) ocenjuje i utvrđuje posebne zdravstvene sposobnosti koje moraju da 
ispunjavaju zaposleni za obavljanje određenih poslova na radnom mestu sa povećanim 
rizikom ili za upotrebu, odnosno rukovanje određenom opremom za rad;</p>
<p>5) vrši prethodne i periodične lekarske preglede zaposlenih na radnim mestima 
sa povećanim rizikom i izdaje izveštaje o lekarskim pregledima u skladu sa 
propisima o bezbednosti i zdravlju na radu;</p>
<p>6) učestvuje u organizovanju prve pomoći, spasavanju i evakuaciji u slučaju 
povređivanja zaposlenih ili havarija;</p>
<p>7) daje savete poslodavcu pri izboru drugog odgovarajućeg posla prema 
zdravstvenoj sposobnosti zaposlenog; </p>
<p>8) savetuje poslodavca u izboru i testiranju novih sredstava za rad, opasnih 
materija i sredstava i opreme za ličnu zaštitu na radu, sa zdravstvenog aspekta;</p>
<p>9) učestvuje u analizi povreda na radu, profesionalnih oboljenja i bolesti u 
vezi sa radom;</p>
<p>10) neposredno sarađuje sa licem za bezbednost i zdravlje na radu. 
</p>
<p>Prethodne i periodične lekarske preglede zaposlenih u smislu stava 2. tačka 
5) ovog člana može da vrši služba medicine rada koja ima propisanu opremu, 
prostorije i stručni kadar. </p>
<p class="clan">Član 42.</p>
<p>Lični podaci prikupljeni u vezi sa lekarskim pregledima zaposlenog poverljive 
su prirode i pod nadzorom su službe medicine rada, koja vrši te preglede.</p>
<p>Podaci o povredama na radu, profesionalnim oboljenjima i bolestima u vezi sa 
radom dostavljaju se organizacijama zdravstvenog i penzijskog i invalidskog 
osiguranja u skladu sa zakonom.</p>
<p>Podaci iz stava 2. ovog člana mogu se dostavljati drugim licima, samo uz 
pismenu saglasnost zaposlenog.</p>
<p>Izveštaj o lekarskom pregledu zaposlenog dostavlja se poslodavcu na način 
kojim se ne narušava princip poverljivosti ličnih podataka.</p>
<p>Nije dozvoljeno korišćenje podataka prikupljenih po osnovu lekarskih pregleda 
zaposlenih u svrhu diskriminacije zaposlenih. </p>
<p class="clan">Član 43.</p>
<p>Poslodavac je dužan da zaposlenom na radnom mestu sa povećanim rizikom pre 
početka rada obezbedi prethodni lekarski pregled, kao i periodični lekarski 
pregled u toku rada.</p>
<p>Prethodni i periodični lekarski pregledi zaposlenih na radnim mestima sa 
povećanim rizikom vrše se na način, po postupku i u rokovima utvrđenim propisima 
o bezbednosti i zdravlju na radu koje sporazumno propisuju ministar nadležan za 
rad i ministar nadležan za zdravlje.</p>
<p>Ako se u postupku periodičnog lekarskog pregleda utvrdi da zaposleni ne 
ispunjava posebne zdravstvene uslove za obavljanje poslova na radnom mestu sa 
povećanim rizikom, poslodavac je dužan da ga premesti na drugo radno mesto koje 
odgovara njegovim zdravstvenim sposobnostima.</p>
<p>Neispunjavanje posebnih zdravstvenih uslova za rad na radnom mestu sa povećanim 
rizikom ne može biti razlog za otkaz ugovora o radu. </p>
<p class="clan">VI. PREDSTAVNIК ZAPOSLENIH ZA BEZBEDNOST I ZDRAVLJE NA RADU </p>
<p class="clan">Član 44.</p>
<p>Zaposleni kod poslodavca imaju pravo da izaberu jednog ili više predstavnika 
za bezbednost i zdravlje na radu (u daljem tekstu: predstavnik zaposlenih).</p>
<p>Najmanje tri predstavnika zaposlenih obrazuju Odbor za bezbednost i zdravlje na 
radu (u daljem tekstu: Odbor).</p>
<p>Poslodavac<span class="v2-clan-left-1"> </span>&nbsp;dužan je da u Odbor imenuje najmanje jednog svog predstavnika, 
tako da broj predstavnika zaposlenih bude veći za najmanje jedan od broja 
predstavnika poslodavca.</p>
<p>Postupak izbora i način rada predstavnika zaposlenih i Odbora, broj 
predstavnika zaposlenih kod poslodavca, kao i njihov odnos sa sindikatom uređuju 
se kolektivnim ugovorom <span class="v2-clan-left-1">ili sporazumom zaključenim između poslodavca i 
predstavnika zaposlenih</span>. </p>
<p class="v2-clan-left-1">Poslodavac je dužan da najmanje jednom predstavniku 
zaposlenih za bezbednost i zdravlje na radu omogući odsustvo sa rada u obavljanju 
poslova radnog mesta na koje je raspoređen u trajanju od najmanje pet časova rada 
mesečno s pravom na naknadu zarade koja se obračunava i isplaćuje u istom iznosu 
kao da je radio na poslovima radnog mesta, kao i da obezbedi tehničko-prostorne 
uslove u skladu sa prostornim i finansijskim mogućnostima, radi obavljanja 
aktivnosti predstavnika zaposlenih.</p>
<p class="hide-change">*Službeni glasnik RS, broj 91/2015</p>
<p class="clan">Član 45.</p>
<p>Poslodavac je dužan da predstavniku zaposlenih, odnosno Odboru omogući:</p>
<p>1) uvid u sve akte koji se odnose na bezbednost i zdravlje na radu; 
</p>
<p>2) da učestvuju u razmatranju svih pitanja koja se odnose na 
<span class="v2-clan-left-1">bezbednost i 
zdravlje na radu, da predlažu i budu konsultovani</span>.</p>
<p>Poslodavac je dužan da predstavnika zaposlenih, odnosno Odbor informiše o 
svim podacima koji se odnose na bezbednost i zdravlje na radu.
</p>
<p class="hide-change">*Službeni glasnik RS, broj 91/2015</p>
<p class="clan">Član 46.</p>
<p>Predstavnik zaposlenih, odnosno Odbor imaju pravo:</p>
<p>1) da poslodavcu daju predloge o svim pitanjima koja se odnose na bezbednost i 
zdravlje na radu; </p>
<p>2) da zahtevaju od poslodavca da preduzme odgovarajuće mere za otklanjanje ili 
smanjenje rizika koji ugrožava bezbednost i zdravlje zaposlenih;</p>
<p>3) da zahtevaju vršenje nadzora od strane inspekcije rada, ako smatraju da 
poslodavac nije sproveo odgovarajuće mere za bezbednost i zdravlje na radu.</p>
<p>Predstavnik zaposlenih, odnosno član Odbora imaju pravo da prisustvuju 
inspekcijskom nadzoru. </p>
<p class="clan">Član 47.</p>
<p>Poslodavac je dužan da predstavnika zaposlenih, odnosno Odbor upozna:</p>
<p>1) sa nalazima i predlozima <span class="v2-clan-left-1">mera zaštite i preventivnih mera</span> ili preduzetim 
merama inspekcije rada;</p>
<p>2) sa izveštajima o povredama na radu, profesionalnim oboljenjima i oboljenjima u 
vezi sa radom i o preduzetim merama za bezbednost i zdravlje na radu;</p>
<p>3) o preduzetim merama za sprečavanje neposredne opasnosti po život i zdravlje. 
</p>
<p class="hide-change">*Službeni glasnik RS, broj 91/2015</p>
<p class="clan">Član 48.</p>
<p>Poslodavac i predstavnik zaposlenih, odnosno Odbor i sindikat, dužni su da 
međusobno sarađuju o pitanjima bezbednosti i zdravlja na radu, u skladu sa ovim 
zakonom i drugim propisima. </p>
<p class="clan">VII. EVIDENCIJA, SARADNJA I IZVEŠTAVANJE </p>
<p class="clan">Član 49.</p>
<p>Poslodavac je dužan da vodi i čuva evidencije o:</p>
<p>1) radnim mestima sa povećanim rizikom;</p>
<p>2) zaposlenima raspoređenim na radna mesta sa povećanim rizikom i lekarskim 
pregledima zaposlenih raspoređenih na ta radna mesta;</p>
<p>3) povredama na radu, profesionalnim oboljenjima i bolestima u vezi sa radom;</p>
<p>4) zaposlenima osposobljenim za bezbedan i zdrav rad;</p>
<p>5) opasnim materijama koje koristi u toku rada;</p>
<p>6) izvršenim ispitivanjima <span class="v2-clan-left-1">uslova</span> radne okoline;</p>
<p>7) izvršenim pregledima i <span class="v2-clan-left-1">proverama opreme</span> za rad<span class="v2-clan-left-1">
</span>;</p>
<p>8) prijavama iz člana 50. ovog zakona<span class="v2-clan-left-1">;</span></p>
<p class="v2-clan-left-1">9) izdatim sredstvima i opremi za ličnu zaštitu na 
radu;</p>
<p class="v2-clan-left-1">10) izvršenim lekarskim pregledima zaposlenih u skladu 
sa propisima o bezbednosti i zdravlju na radu.</p>
<p>Način vođenja evidencija iz stava 1. ovog člana propisuje ministar nadležan za 
rad. </p>
<p class="hide-change">*Službeni glasnik RS, broj 91/2015</p>
<p class="v2-clan-1">Član 49a</p>
<p class="v2-clan-left-1">Poslodavac u evidencijama iz člana 49. stav 1. tač. 
2), 3), 4), 9) i 10) ovog zakona unosi ime i prezime zaposlenog i naziv radnog 
mesta.</p>
<p class="v2-clan-left-1">Akti u postupku obezbeđivanja prethodnog i periodičnog 
lekarskog pregleda zaposlenog na radnom mestu sa povećanim rizikom iz člana 43. 
ovog zakona sadrže podatke o ličnosti: ime i prezime lica, jedinstveni matični 
broj građana, odnosno datum rođenja, mesto rođenja i opština, zanimanje, stepen 
stručne spreme, naziv radnog mesta i podatke o zdravstvenom stanju.</p>
<p class="v2-clan-left-1">Izveštaj o povredi na radu i profesionalnom oboljenju iz 
člana 51. ovog zakona sadrže podatke o ličnosti: ime i prezime lica, pol, 
jedinstveni matični broj građana, odnosno datum rođenja, prebivalište, odnosno 
boravište, stepen stručne spreme, podatke o radnom mestu i povredi na radu, 
odnosno o vrsti profesionalnog oboljenja i o zdravstvenom stanju.</p>
<p class="v2-clan-left-1">Podaci o ličnosti iz stava 3. ovog člana dostavljaju se 
na korišćenje organizacijama nadležnim za zdravstveno, penzijsko i invalidsko 
osiguranje i Upravi za bezbednost i zdravlje na radu.</p>
<p class="v2-clan-left-1">Akta koja se ustanovljavaju podzakonskim propisima 
kojima se uređuju preventivne mere iz člana 7. ovog zakona ne mogu da sadrže 
više podataka o ličnosti od sledećih podataka, i to: ime i prezime, jedinstveni 
matični broj građana, datum rođenja, mesto rođenja i opština, zanimanje, stepen 
stručne spreme, naziv radnog mesta i podatke o zdravstvenom stanju.</p>
<p class="hide-change">*Službeni glasnik RS, broj 91/2015</p>
<p class="clan">Član 50.</p>
<p>Poslodavac je dužan da odmah, a najkasnije u roku od 24 časa od nastanka, 
usmeno i u pismenoj formi prijavi nadležnoj inspekciji rada i nadležnom organu 
za unutrašnje poslove svaku smrtnu, kolektivnu ili tešku povredu na radu, povredu 
na radu zbog koje zaposleni nije sposoban za rad više od tri uzastopna radna 
dana, kao i opasnu pojavu koja bi mogla da ugrozi bezbednost i zdravlje 
zaposlenih.</p>
<p>Poslodavac je dužan da, najkasnije u roku od tri uzastopna radna dana od dana 
saznanja, prijavi nadležnoj inspekciji rada profesionalno oboljenje<span class="v2-clan-left-1">
</span>. 
</p>
<p class="hide-change">*Službeni glasnik RS, broj 91/2015</p>
<p class="clan">Član 51.</p>
<p class="v2-clan-left-1">Izveštaj o povredi na radu i profesionalnom oboljenju 
koji se dogode na radnom mestu, poslodavac je dužan da dostavi zaposlenom koji 
je pretrpeo povredu, odnosno kod koga je utvrđeno profesionalno oboljenje i 
organizacijama nadležnim za zdravstveno i penzijsko i invalidsko osiguranje.</p>
<p>Sadržaj i način izdavanja obrasca izveštaja iz stava 1. ovog člana propisuje 
ministar nadležan za rad.</p>
<p>Poslodavac je dužan da na zahtev inspektora rada ii predstavnika zaposlenih 
dostavi izveštaj o stanju bezbednosti i zdravlja na radu zaposlenih, kao i o 
sprovedenim merama.</p>
<p class="hide-change">*Službeni glasnik RS, broj 91/2015</p>
<p class="clan">Član 52.</p>
<p>Poslodavci, sindikati, osiguravajuća društva, organizacije nadležne za 
zdravstveno i penzijsko i invalidsko osiguranje dužni su da sarađuju i učestvuju 
u donošenju zajedničkih stavova o pitanjima unapređivanja bezbednosti i zdravlja na 
radu, kao i da se staraju o razvoju i unapređivanju opšte kulture bezbednosti i 
zdravlja na radu, u skladu sa ovim zakonom.</p>
<p>Organizacije nadležne za zdravstveno i penzijsko i invalidsko osiguranje dužne 
su da ministarstvu nadležnom za rad dostave podatke o povredama na radu, 
profesionalnim oboljenjima<span class="v2-clan-left-1"> </span>&nbsp;i invalidima rada najmanje jednom godišnje i to 
najkasnije do 31. januara naredne godine za prethodnu godinu, a na zahtev 
ministarstva nadležnog za rad i u kraćem roku. </p>
<p class="hide-change">*Službeni glasnik RS, broj 91/2015</p>
<p class="clan">Član 53.</p>
<p>Poslodavac je dužan da zaposlene osigura od povreda na radu, profesionalnih 
oboljenja i oboljenja u vezi sa radom, radi obezbeđivanja naknade štete.</p>
<p>Finansijska sredstva za osiguranje iz stava 1. ovog člana padaju na teret 
poslodavca, a određuju se u zavisnosti od nivoa rizika od povređivanja, 
profesionalnog oboljenja ili oboljenja u vezi sa radom na radnom mestu i radnoj 
okolini.</p>
<p>Uslovi i postupci osiguranja od povreda na radu, profesionalnih oboljenja i 
oboljenja u vezi sa radom zaposlenih uređuju se zakonom.
</p>
<p class="clan">VIII. STRUČNI ISPIT I IZDAVANJE LICENCI </p>
<p class="clan">Član 54.</p>
<p>Za obavljanje poslova za bezbednost i zdravlje na radu i poslova odgovornog lica 
polaže se odgovarajući stručni ispit.</p>
<p>Stručni ispit iz stava 1. ovog člana polaže se pred odgovarajućom komisijom 
koju obrazuje ministar nadležan za rad.</p>
<p>Program, način i visinu troškova polaganja stručnog ispita iz stava 1. ovog 
člana propisuje ministar nadležan za rad.</p>
<p class="hide-change"><em>Prestao je da važi raniji stav 4. (vidi član 79. Zakona - 113/2017-192)</em></p>
<p><em>NAPOMENA IZDAVAČA: Prestala je da važi odredba člana 54. stav 3. Zakona o 
bezbednosti i zdravlja na radu u delu koji se odnosi na ovlašćenje ministra 
nadležnog za rad za propisivanje visine troškova polaganja stručnog ispita za 
obavljanje poslova za bezbednost i zdravlje na radu i poslova odgovornog lica, 
danom stupanja na snagu Zakona o izmenama i dopunama Zakona o republičkim 
administrativnim taksama („Službeni glasnik RS“, broj 113/2017), odnosno 25. 
decembra 2017. godine (vidi član 79. Zakona – 113/2017-192).</em></p>
<p class="clan">Član 55.</p>
<p>Ministar nadležan za rad rešenjem izdaje licencu:</p>
<p>1) pravnom licu ili preduzetniku za obavljanje poslova bezbednosti i zdravlja na 
radu iz člana 40. ovog zakona;</p>
<p>2) pravnom licu za obavljanje poslova pregleda i <span class="v2-clan-left-1">provere opreme</span> za rad i 
ispitivanja uslova radne okoline;</p>
<p>3) odgovornom licu u pravnom licu iz tačke 2) ovog člana. </p>
<p class="hide-change">*Službeni glasnik RS, broj 91/2015</p>
<p class="clan">Član 56.</p>
<p>Licencu za obavljanje poslova u oblasti bezbednosti i zdravlja na radu, iz člana 
40. ovog zakona, može da dobije pravno lice, odnosno preduzetnik koji ima 
<span class="v2-clan-left-1">u 
radnom odnosu najmanje dva zaposlena koji imaju stečeno visoko obrazovanje na 
osnovnim akademskim studijama u obimu od najmanje 240 ESPB bodova, master 
akademskim studijama, specijalističkim akademskim studijama, specijalističkim 
strukovnim studijama, odnosno na osnovnim studijama u trajanju od najmanje četiri 
godine ili specijalističkim studijama na fakultetu iz naučne, odnosno stručne 
oblasti u okviru obrazovno-naučnog polja tehničko-tehnoloških nauka, 
prirodno-matematičkih nauka ili medicinskih nauka</span>, položenim stručnim 
ispitom iz člana 54. ovog zakona i najmanje tri godine radnog iskustva na tim 
poslovima <span class="v2-clan-left-1">i ako osnivaču ili sa njim povezanom licu, 
odnosno preduzetniku ili sa njim povezanom licu u smislu propisa o privrednim 
društvima licenca izdata u skladu sa ovim zakonom nije oduzeta u prethodne tri 
godine.</span></p>
<p>Licencu za obavljanje poslova pregleda i <span class="v2-clan-left-1">provere opreme</span> za rad i ispitivanja 
uslova radne okoline može da dobije pravno lice koje ispunjava propisane uslove u 
pogledu obezbeđivanja odgovarajućih stručnih kadrova, tehničke opreme, 
metodologije vršenja određenih pregleda i ispitivanja i koje ima 
<span class="v2-clan-left-1">u radnom odnosu</span> zaposleno odgovorno lice
<span class="v2-clan-left-1">i ako osnivaču ili sa njim povezanom licu u smislu 
propisa o privrednim društvima licenca izdata u skladu sa ovim zakonom nije 
oduzeta u prethodne tri godine</span>.</p>
<p>Licencu za obavljanje poslova odgovornog lica može da dobije lice sa 
<span class="v2-clan-left-1">stečenim 
visokim obrazovanjem na osnovnim akademskim studijama u obimu od najmanje 240 ESPB 
bodova, master akademskim studijama, specijalističkim akademskim studijama, 
specijalističkim strukovnim studijama, odnosno na osnovnim studijama u trajanju 
od najmanje četiri godine ili specijalističkim studijama na fakultetu iz naučne, 
odnosno stručne oblasti u okviru obrazovno-naučnog polja tehničko-tehnoloških 
nauka, prirodno-matematičkih nauka ili medicinskih nauka</span>, položenim stručnim 
ispitom iz člana 54. ovog zakona i najmanje tri godine radnog iskustva na tim 
poslovima <span class="v2-clan-left-1">ili najmanje pet godina radnog iskustva u struci i ako tom licu licenca 
izdata u skladu sa ovim zakonom nije oduzeta u prethodne tri godine.</span></p>
<p>Uslove i visinu troškova za izdavanje licence iz st. 1. do 3. ovog člana 
propisuje ministar nadležan za rad.</p>
<p class="v2-clan-left-1">Ako pravno lice ili preduzetnik prestane da ispunjava 
uslove iz st. 1. i 2. ovog člana, ovlašćeno službeno lice nadležno za vršenje 
nadzora nad radom pravnog lica i preduzetnika sa licencom nalaže tom pravnom 
licu, odnosno preduzetniku postupanje kojim se obezbeđuje ispunjenost uslova za 
dobijanje licence i određuje mu rok za to postupanje, koji ne može biti duži od 90 
dana od dana obaveštavanja o naloženoj meri i tom pravnom licu, odnosno 
preduzetniku privremeno zabranjuje obavljanje poslova za čije vršenje je licenca 
uslov, a najduže do isteka roka utvrđenog ovim stavom.</p>
<p class="v2-clan-left-1">Ako pravno lice, odnosno preduzetnik sa licencom 
obavesti organ nadležan za vršenje nadzora nad njegovim radom da je prestao da 
ispunjava uslove iz st. 1. i 2. ovog člana, to obaveštenje upodobljava se nalogu, 
odnosno rešenju iz stava 5. ovog člana.</p>
<p class="v2-clan-left-1">Licence iz st. 1. i 2. ovog člana ministar nadležan za 
rad izdaje sa rokom važenja od pet godina. Licenca se može obnoviti na način i 
pod uslovima pod kojima se izdaje, s tim da se zahtev za obnavljanje licence mora 
podneti najkasnije 30 dana pre isteka roka važenja licence.</p>
<p>Sredstva ostvarena od naplaćenih troškova za izdavanje licence iz st. 1. do 3. 
ovog člana prihod su budžeta Republike Srbije. </p>
<p class="hide-change">*Službeni glasnik RS, broj 91/2015</p>
<p><em>NAPOMENA IZDAVAČA: Prestala je da važi odredba člana 56. stav 4. Zakona o 
bezbednosti i zdravlja na radu u delu koji se odnosi na ovlašćenje ministra 
nadležnog za rad za propisivanje visine troškova za izdavanje licence iz st. 1. do 
3. navedenog člana, danom stupanja na snagu Zakona o izmenama i dopunama Zakona o 
republičkim administrativnim taksama („Službeni glasnik RS“, broj 113/2017), 
odnosno 25. decembra 2017. godine (vidi član 79. Zakona – 113/2017-192).</em></p>
<p class="clan">Član 57.</p>
<p>Ministar nadležan za rad može rešenjem oduzeti licencu:</p>
<p>1) pravnom licu ili preduzetniku za obavljanje poslova bezbednosti i zdravlja na 
radu, iz člana 55. tačka 1) ovog zakona, ako utvrdi da poslove obavlja suprotno 
zakonu;</p>
<p>2) pravnom licu za obavljanje poslova pregleda i<span class="v2-clan-left-1"> provere opreme</span> za rad i 
ispitivanja uslova radne okoline, iz člana 55. tačka 2) ovog zakona, ako utvrdi 
da poslove obavlja suprotno zakonu;</p>
<p>3) odgovornom licu iz člana 55. tačka 3) ovog zakona ako utvrdi da nesavesno 
i nestručno obavlja poslove za koje mu je licenca izdata<span class="v2-clan-left-1">;</span></p>
<p class="v2-clan-left-1">4) imaocu licence, ako u periodu važenja licence 
prestane da ispunjava uslove iz člana 56. ovog zakona.</p>
<p class="hide-change">*Službeni glasnik RS, broj 91/2015</p>
<p class="clan">Član 58.</p>
<p>Protiv rešenja iz čl. 55. i 57. ovog zakona nije dozvoljena žalba, ali se može 
pokrenuti upravni spor. </p>
<p class="clan">IX. UPRAVA ZA BEZBEDNOST I ZDRAVLJE NA RADU </p>
<p class="clan">Član 59.</p>
<p>U sastavu ministarstva nadležnog za rad obrazuje se Uprava za bezbednost i 
zdravlje na radu, koja obavlja poslove državne uprave sa ciljem unapređivanja i 
razvoja bezbednosti i zdravlja na radu, odnosno smanjenja povreda na radu, 
profesionalnih oboljenja i oboljenja u vezi sa radom (u daljem tekstu: Uprava). 
</p>
<p class="clan">Član 60.</p>
<p>Uprava obavlja sledeće poslove: </p>
<p>1) priprema propise u oblasti bezbednosti i zdravlja na radu, kao i mišljenja za 
njihovu primenu; </p>
<p>2) priprema stručne osnove za izradu nacionalnog programa razvoja bezbednosti 
i zdravlja na radu i prati njegovo ostvarivanje;</p>
<p>3) prati i ocenjuje stanje bezbednosti i zdravlja na radu i priprema stavove za 
jedinstveno uređivanje mera bezbednosti i zdravlja na radu koje su predmet ovog 
zakona i drugih propisa;</p>
<p>4) istražuje i podstiče razvoj u oblasti humanizacije rada;</p>
<p>5) pruža stručnu pomoć u oblasti bezbednosti i zdravlja zaposlenih;</p>
<p>6) priprema metodologije za obavljanje poslova pregleda i ispitivanja u oblasti 
bezbednosti i zdravlja na radu;</p>
<p>7) proučava uzroke i pojave koji za posledicu imaju povrede na radu, 
profesionalne bolesti i bolesti u vezi sa radom;</p>
<p>8) organizuje polaganje stručnih ispita iz člana 54. ovog zakona, o čemu vodi 
evidenciju; </p>
<p>9) vrši nadzor nad<span class="v2-clan-left-1"> </span>&nbsp;<span class="v2-clan-left-1">radom</span> pravnih lica i preduzetnika kao i odgovornih lica 
sa licencom i priprema predloge rešenja za izdavanje i oduzimanje licenci iz čl. 
55. i 57. ovog zakona, o čemu vodi evidenciju;</p>
<p>10) prikuplja i analizira podatke o povredama na radu, profesionalnim 
oboljenjima, bolestima u vezi sa radom i pojavama koje utiču na zdravlje 
zaposlenih;</p>
<p>11) obavlja informaciono-dokumentacionu delatnost u oblasti bezbednosti i 
zdravlja zaposlenih;</p>
<p>12) organizuje savetovanja, vrši edukaciju zaposlenih, poslodavaca, lica za 
bezbednost i zdravlje na radu, inspektora i dr., objavljuje različite materijale i 
informiše javnost o stanju u oblasti bezbednosti i zdravlja na radu;</p>
<p>13) stara se o primeni međunarodnih akata u oblasti bezbednosti i zdravlja na 
radu;</p>
<p>14) podstiče obrazovanje i razvijanje kulture rada u oblasti bezbednosti i 
zdravlja na radu<span class="v2-clan-left-1">, stara se o dodeli nacionalnih priznanja u oblasti bezbednosti i 
zdravlja na radu, o čemu vodi evidenciju u koju unosi ime i prezime fizičkog 
lica</span>;</p>
<p>15) obavlja druge poslove određene zakonom. </p>
<p class="v2-clan-left-1">U postupku organizovanja polaganja stručnih ispita iz 
člana 54. ovog zakona i pripreme predloga rešenja za izdavanje i oduzimanje licenci 
iz čl. 55. i 57. ovog zakona, vrši se obrada podataka o ličnosti: ime, ime 
jednog roditelja i prezime lica, datum i mesto rođenja, jedinstveni matični broj 
građana, mesto i adresa prebivališta, odnosno boravišta, vrsta i stepen stručne 
spreme, radno mesto – poslovi koje lice obavlja, kontakt telefon, telefaks i 
adresa elektronske pošte.</p>
<p class="hide-change">*Službeni glasnik RS, broj 91/2015</p>
<p class="v2-clan-1">IXa NACIONALNA PRIZNANJA</p>
<p class="hide-change">*Službeni glasnik RS, broj 91/2015</p>
<p class="v2-clan-1">Član 60a</p>
<p class="v2-clan-left-1">Radi unapređenja bezbednosti i zdravlja na radu u 
Republici Srbiji, pravnim i fizičkim licima, Odboru za bezbednost i zdravlje na 
radu, organizacijama i udruženjima, za izuzetna postignuća u oblasti bezbednosti 
i zdravlja na radu, mogu se dodeliti nacionalna priznanja iz oblasti bezbednosti i 
zdravlja na radu (u daljem tekstu: priznanja).</p>
<p class="v2-clan-left-1">Vrste priznanja jesu:</p>
<p class="v2-clan-left-1">1) Povelja „28. april”;</p>
<p class="v2-clan-left-1">2) Plaketa „28. april”;</p>
<p class="v2-clan-left-1">3) Pohvalnica „28. april”.</p>
<p class="v2-clan-left-1">Povelja „28. april” dodeljuje se pravnom licu ili 
preduzetniku, u dve kategorije (do 250 zaposlenih i preko 250 zaposlenih) - za 
poseban doprinos i afirmaciju bezbednosti i zdravlja na radu, kroz njihovo 
zakonito, blagovremeno i preventivno postupanje u primeni utvrđenih mera.</p>
<p class="v2-clan-left-1">Plaketa „28. april” dodeljuje se fizičkim licima, 
organizacijama i udruženjima za postignute rezultate i zasluge u promociji 
bezbednosti i zdravlja na radu.</p>
<p class="v2-clan-left-1">Pohvalnica „28. april” dodeljuje se licu za bezbednost 
i zdravlje na radu, predstavniku zaposlenih, Odboru za bezbednost i zdravlje na 
radu, organizacijama i udruženjima koji svojim radom doprinose podizanju svesti 
kod zaposlenih o značaju bezbednosti i zdravlja na radu.</p>
<p class="v2-clan-left-1">Priznanja se dodeljuju na Dan bezbednosti i zdravlja na 
radu u Republici Srbiji 28. aprila.</p>
<p class="v2-clan-left-1">Inicijativu za dodelu priznanja Upravi za bezbednost i 
zdravlje na radu mogu podneti pravna i fizička lica, preduzetnici, organizacije 
zaposlenih i poslodavaca i druga udruženja.</p>
<p class="v2-clan-left-1">Ispunjenost uslova za dodelu priznanja ispituje Uprava 
za bezbednost i zdravlje na radu uz učešće predstavnika socijalnih partnera, 
odnosno reprezentativnih organizacija zaposlenih i poslodavaca, inspektora rada 
i drugih stručnjaka iz oblasti bezbednosti i zdravlja na radu.</p>
<p class="v2-clan-left-1">Predlog za dodelu priznanja Uprava za bezbednost i 
zdravlje na radu dostavlja ministru nadležnom za rad.</p>
<p class="v2-clan-left-1">Sadržinu i izgled nacionalnih priznanja propisuje 
ministar nadležan za rad.</p>
<p class="hide-change">*Službeni glasnik RS, broj 91/2015</p>
<p class="clan">X. NADZOR</p>
<p class="clan">Član 61.</p>
<p>Inspekcijski nadzor nad primenom ovog zakona, propisa donetih na osnovu ovog 
zakona, tehničkih i drugih mera koje se odnose na bezbednost i zdravlje na radu, 
kao i nad primenom mera o bezbednosti i zdravlja na radu 
<span class="v2-clan-left-1">utvrđenim aktom o 
proceni rizika,</span> opštim aktom poslodavca, kolektivnim ugovorom ili ugovorom o 
radu, vrši ministarstvo nadležno za rad preko inspektora rada. </p>
<p class="hide-change">*Službeni glasnik RS, broj 91/2015</p>
<p class="clan">Član 62.</p>
<p>Poslove inspekcijskog nadzora u oblasti bezbednosti i zdravlja na radu mogu da 
obavljaju inspektori rada koji imaju <span class="v2-clan-left-1">stečeno visoko obrazovanje na osnovnim 
akademskim studijama u obimu od najmanje 240 ESPB bodova, master akademskim 
studijama, specijalističkim akademskim studijama, specijalističkim strukovnim 
studijama, odnosno na osnovnim studijama u trajanju od najmanje četiri godine ili 
specijalističkim studijama na fakultetu iz naučne, odnosno stručne oblasti u 
okviru obrazovno-naučnog polja društveno-humanističkih nauka, 
tehničko-tehnoloških nauka, prirodno-matematičkih nauka ili medicinskih nauka</span>, 
najmanje tri godine radnog iskustva u struci i položen stručni ispit za rad u 
organima državne uprave.</p>
<p class="hide-change"><em>Brisan je raniji stav 2. (vidi član 33. Zakona - 91/2015-6)</em></p>
<p class="hide-change">*Službeni glasnik RS, broj 91/2015</p>
<p class="clan">Član 63.</p>
<p>U postupku inspekcijskog nadzora inspektor rada ima pravo i dužnost da 
preduzima radnje kojima se kontrolišu bezbednost i zdravlje na radu, a naročito 
higijena i uslovi rada, proizvodnja, stavljanje u promet, korišćenje i održavanje 
sredstava za rad, sredstava i opreme za ličnu zaštitu na radu, opasne materije i 
dr., kao i da:</p>
<p>1) pregleda opšte i pojedinačne akte, evidencije i drugu dokumentaciju;</p>
<p>2) sasluša i uzima izjave od odgovornih i zainteresovanih lica;</p>
<p>3) pregleda poslovne prostorije, objekte, postrojenja, uređaje, sredstva i 
opremu za ličnu zaštitu, predmete i robu i sl.;</p>
<p>4) uzima uzorke radi analize, ekspertiza i sl.;</p>
<p>5) naređuje merenja koja obavlja druga stručna organizacija kad poslodavac 
samostalno ili preko određene stručne organizacije vrši merenja u odgovarajućim 
oblastima, a rezultati izvršenog merenja pružaju osnov za to;</p>
<p>6) poslodavcima, zaposlenim, njihovim predstavnicima i sindikatu daje 
obaveštenja i savete u oblasti bezbednosti i zdravlja na radu, kao i o merama 
čijom primenom se obezbeđuje izvršavanje ovog zakona na najefikasniji način;</p>
<p>7) u skladu sa podnetim zahtevom, poslodavca i zaposlenog ili predstavnika 
zaposlenih obavesti o izvršenom inspekcijskom nadzoru i utvrđenom stanju; 
</p>
<p>8) preduzima druge radnje za koje je ovlašćen drugim propisom. </p>
<p class="clan">Član 64.</p>
<p>Poslodavac je dužan da, radi vršenja nadzora, omogući inspektoru rada:</p>
<p>1) ulazak u objekte i prostorije, u svako doba kada ima zaposlenih na radu;</p>
<p>2) odredi najmanje jednog zaposlenog koji će inspektoru pružati potrebne 
informacije i obaveštenja, davati podatke, akte i dokumentaciju;</p>
<p>3) uvid u dokaze o stabilnosti objekta;</p>
<p>4) uvid u primenjene mere bezbednosti i zdravlja na radu na sredstvima za rad i 
u radnoj okolini;</p>
<p>5) uvid u sredstva i opremu za ličnu zaštitu na radu;</p>
<p>6) uvid u podatke i evidencije o proizvodnji, korišćenju i skladištenju opasnih 
materija. </p>
<p class="clan">Član 65.</p>
<p>Inspektor rada dužan je da izvrši nadzor odmah, nakon prijave poslodavca o 
svakoj smrtnoj, teškoj ili kolektivnoj povredi na radu, kao i opasnoj pojavi 
koja bi mogla da ugrozi bezbednost i zdravlje na radu, odnosno odmah po prijemu 
zahteva, odnosno obaveštenja iz člana 33. st. 3. i 4. ovog zakona. 
</p>
<p class="clan">Član 66.</p>
<p>Inspektor rada dužan je da poslodavcu, odnosno zaposlenom naloži preduzimanje 
mera i radnji za otklanjanje uzroka koji su izazvali povrede, doveli do nastanka 
opasnosti po bezbednost i zdravlje na radu, odnosno koje mogu sprečiti nastanak 
povrede i umanjiti ili otkloniti opasnosti po bezbednost ili zdravlje na radu.</p>
<p>Inspektor rada je dužan da, za vreme trajanja okolnosti koje dovode do 
ugrožavanja bezbednosti i zdravlja zaposlenog, zabrani rad na radnom mestu kod 
poslodavca, a naročito kad utvrdi:</p>
<p>1) da su neposredno ugroženi bezbednost i zdravlje zaposlenog;</p>
<p>2) da se koristi sredstvo za rad na kome nisu primenjene mere za bezbednost i 
zdravlje na radu;</p>
<p>3) da se ne koriste propisana sredstva i oprema za ličnu zaštitu na radu;</p>
<p>4) da zaposleni radi na radnom mestu sa povećanim rizikom, a ne ispunjava 
propisane uslove za rad na tom radnom mestu, kao i ako se nije podvrgao 
lekarskom pregledu u propisanom roku;</p>
<p>5) da zaposleni nije osposobljen za bezbedan rad na radnom mestu na kom radi;</p>
<p>6) da poslodavac nije sproveo mere ili izvršio radnje koje mu je, radi 
otklanjanja uzroka koji dovode do ugrožavanja bezbednosti i zdravlja zaposlenog, 
naložio inspektor rada.</p>
<p>Ako primena mera, odnosno potreba za usaglašavanjem sa propisanim merama 
zaštite bezbednosti i zdravlja na radu predstavlja nedostatak za čije su otklanjanje 
potrebna veća investiciona ulaganja, a život i zdravlje zaposlenih nisu teže 
ugroženi, inspektor rada može naložiti poslodavcu da sačini poseban program o 
postupnom otklanjanju nedostataka sa utvrđenim rokovima za njihovo otklanjanje.</p>
<p>Inspektor rada može da naloži da se sprovede i opšte priznata mera kojom se 
može otkloniti opasnost pri radu ili smanjiti rizik po zdravlja zaposlenog, u meri 
u kojoj je to moguće. </p>
<p class="clan">Član 67.</p>
<p>Preduzimanje mera i radnji čijom primenom i izvršavanjem se, u skladu sa 
odredbama ovog zakona, obezbeđuje zaštita bezbednosti i zdravlja na radu 
zaposlenih – inspektor rada nalaže rešenjem.</p>
<p>Protiv rešenja inspektora rada može se izjaviti žalba ministru nadležnom za 
rad, u roku od osam dana od dana dostavljanja rešenja.</p>
<p>Žalba ne odlaže izvršenje rešenja kojim je naređena zabrana rada.</p>
<p>Rešenje ministra nadležnog za rad, doneto povodom žalbe, konačno je u upravnom 
postupku i protiv njega se može pokrenuti upravni spor. </p>
<p class="clan">Član 68.</p>
<p>Poslodavac je dužan da, u roku koji odredi inspektor rada, preduzme naložene 
mere i otkloni utvrđene nedostatke ili nepravilnosti.</p>
<p>Poslodavac je dužan da u roku od osam dana od isteka roka za otklanjanje 
utvrđenog nedostatka ili nepravilnosti, obavesti u pismenoj formi, nadležnu 
inspekciju o izvršenju naložene obaveze. </p>
<p class="clan">XI. КAZNENE ODREDBE </p>
<p class="clan">Član 69.</p>
<p>Novčanom kaznom od 800.000 do 1.000.000 dinara, kazniće se za prekršaj 
poslodavac sa svojstvom pravnog lica:</p>
<p>1) ako zaposlenom ne obezbedi rad na radnom mestu i u radnoj okolini na/i u 
kojima su sprovedene mere bezbednosti i zdravlja na radu (član 9. stav 1);</p>
<p>2) ako prilikom organizovanja rada i radnog procesa ne obezbedi preventivne 
mere radi zaštite života i zdravlja zaposlenih, kao i ako za njihovu primenu ne 
obezbedi potrebna finansijska sredstva (član 11. stav 1);</p>
<p>3) ako u pismenoj formi ne donese akt o proceni rizika za sva radna mesta u 
radnoj okolini i ne utvrdi način i mere za otklanjanje rizika, kao i kada ne 
izmeni akt o proceni rizika u slučaju pojave svake nove opasnosti i promene 
nivoa rizika u procesu rada (član 13. st. 1. i 2);</p>
<p>4) ako opštim aktom, odnosno kolektivnim ugovorom ili ugovorom o radu ne 
utvrdi prava, obaveze i odgovornosti u oblasti bezbednosti i zdravlja na radu 
(član 14);</p>
<p>5) ako pismenim aktom ne odredi lice za bezbednost i zdravlje na radu (član 
15. stav 1. tačka 1);</p>
<p>6) ako zaposlenom odredi da obavlja poslove <span class="v2-clan-left-1">na radnom mestu</span> na kojima nisu 
sprovedene mere bezbednosti i zdravlja na radu (član 15. stav 1. tačka 2);</p>
<p>7) ako zaposlene i njihovog predstavnika ne obaveštava o uvođenju novih 
tehnologija i sredstava za rad, kao i opasnostima od povreda i oštećenja zdravlja 
koji nastaju njihovim uvođenjem, odnosno ako u takvim slučajevima ne donese 
odgovarajuća uputstva za bezbedan rad (član 15. stav 1. tačka 3);</p>
<p>8) ako ne izvrši osposobljavanje zaposlenog za bezbedan i zdrav rad (član 15. 
stav 1. tačka 4, čl. 27, 28. i 29);</p>
<p>9) ako zaposlenom ne obezbedi korišćenje sredstava i opreme za ličnu zaštitu 
na radu (član 15. stav 1. tačka 5);</p>
<p>10) ako ne obezbedi održavanje u ispravnom stanju sredstava za rad i sredstava 
i opreme za ličnu zaštitu na radu (član 15. stav 1. tačka 6);</p>
<p>11) ako ne angažuje pravno lice sa licencom radi sprovođenja preventivnih i 
periodičnih pregleda i <span class="v2-clan-left-1">provere opreme</span> za rad, kao i preventivnih i periodičnih 
ispitivanja uslova radne okoline (član 15. stav 1. tačka 7);</p>
<p>12) ako na osnovu akta o proceni rizika i ocene službe medicine rada ne 
obezbedi u skladu sa ovim zakonom propisane lekarske preglede zaposlenih (član 
15. stav 1. tačka 8);</p>
<p>13) ako ne obezbedi pružanje prve pomoći, kao i ako ne osposobi odgovarajući 
broj zaposlenih za pružanje prve pomoći, spasavanje i evakuaciju u slučaju 
opasnosti (član 15. stav 1. tačka 9);</p>
<p>14) ako ne zaustavi svaku vrstu rada koji predstavlja neposrednu opasnost za 
život ili zdravlje zaposlenih (član 15. stav 1. tačka 10); </p>
<p>15) ako na osnovu ocene službe medicine rada aktom o proceni rizika ne odredi 
posebne zdravstvene uslove koje moraju ispunjavati zaposleni 
<span class="v2-clan-left-1">na radnom mestu sa 
povećanim rizikom</span> (član 16. stav 1);</p>
<p>16) ako službi medicine rada, koju angažuje, ne obezbedi uslove za samostalno 
obavljanje poslova zaštite zdravlja zaposlenih (član 16. stav 2);</p>
<p>17) ako zaposlenom ne izda na upotrebu sredstvo i/ili opremu za ličnu zaštitu 
na radu u skladu sa aktom o proceni rizika (član 17);</p>
<p>18) ako najmanje osam dana pre početka rada ne izvesti nadležnu inspekciju 
rada o početku svoga rada, radu odvojene jedinice ili svakoj promeni tehnološkog 
postupka, ukoliko se tim promenama menjaju uslovi rada (član 18. stav 1);</p>
<p>19) <span class="v2-clan-left-1">ako za radove na izgradnji objekta u skladu sa propisima o bezbednosti i 
zdravlju na radu na privremenim ili pokretnim gradilištima</span>, ne izradi propisan 
elaborat o uređenju gradilišta i ako isti ne dostavi nadležnoj inspekciji rada uz 
izveštaj o početku rada (član 18. stav 2);</p>
<p class="v2-clan-left-1">19a) ako odmah, od nastanka, usmeno i u pismenoj formi 
ne prijavi nadležnoj inspekciji rada izvođenje radova radi otklanjanja velikih 
kvarova ili havarija na objektu, koji mogu da ugroze funkcionisanje 
tehničko-tehnoloških sistema ili obavljanje delatnosti (član 18. stav 5);</p>
<p>20) ako sa drugim poslodavcem, sa kojim deli radni prostor u obavljanju 
poslova, ne zaključi sporazum o primeni propisanih mera za bezbednost i zdravlje 
na radu zaposlenih i ne odredi lice za koordinaciju sprovođenja zajedničkih mera 
kojim se obezbeđuje bezbednost i zdravlje svih zaposlenih (član 19);</p>
<p>21) ako ne obezbedi propisane mere za bezbednost i zdravlje na radu, u skladu 
sa ovim zakonom, za zaposlene koje angažuje od drugog poslodavca (član 21);</p>
<p>22) ako pri promeni tehnološkog procesa rada, pre početka rada, ne prilagodi 
sredstva za rad novom tehnološkom procesu (član 22); </p>
<p>23) ako zaposlenom da na upotrebu sredstvo za rad, odnosno sredstvo i opremu 
za ličnu zaštitu na radu na kojima nisu primenjene propisane mere za bezbednost i 
zdravlje na radu ili ako ne obezbedi kontrolu njihove namenske upotrebe (član 23); 
</p>
<p class="v2-clan-left-1">24) ako zaposlenima da na korišćenje opremu za rad i 
sredstva i opremu za ličnu zaštitu na radu koji nisu usaglašeni sa propisanim 
tehničkim zahtevima ili nije obezbedio uputstvo za njihovu upotrebu i održavanje, 
kao i ako nije obezbedio uputstva za bezbedan rad po propisima o bezbednosti i 
zdravlju na radu za korišćenje opreme za rad i sredstava i opreme za ličnu zaštitu 
na radu (član 24);</p>
<p class="v2-clan-left-1">24a) ako zaposlenima da na korišćenje opasne hemijske 
materije i druge hemijske materije za koje je propisana obaveza izrade i 
dostavljanja bezbednosnog lista, a nije učinio dostupnim bezbednosni list, ili ako 
nisu obezbeđene sve mere koje proizlaze iz sadržaja bezbednosnog lista (član 
24a);</p>
<p>25) ako ne sačini poseban program o postupnom otklanjanju nedostataka koji su 
utvrđeni aktom o proceni rizika, odnosno ako ne utvrdi rokove za realizaciju 
programa (član 26);</p>
<p>26) ako ne organizuje poslove bezbednosti i zdravlja na radu, odnosno ako za 
obavljanje tih poslova odredi lice koje nema, u skladu sa ovim zakonom, položen 
stručni ispit (član 37. st. 1. i 2);</p>
<p>27) ako za obavljanje poslova bezbednosti i zdravlja na radu angažuje pravno 
lice ili preduzetnika koji nemaju odgovarajuću licencu (član 37. stav 4);</p>
<p class="v2-clan-left-1">27a) ako u delatnostima građevinarstva, poljoprivrede, 
šumarstva i ribarstva, rudarstva, prerađivačke industrije, snabdevanja 
električnom energijom, gasom, parom i klimatizacije (osim trgovine električnom 
energijom i gasovitim gorivima preko gasovodne mreže), snabdevanja vodom, 
upravljanja otpadnim vodama, kontrolisanja procesa uklanjanja otpada i sličnim 
aktivnostima, kao i u delatnostima zdravstvene i socijalne zaštite ne odredi 
lice za bezbednost i zdravlje na radu koje ispunjava uslove propisane ovim zakonom 
(član 37a);</p>
<p>28) ako zaposlenom na radnom mestu sa povećanim rizikom ne obezbedi 
prethodni, odnosno periodični lekarski pregled (član 43. stav 1); 
</p>
<p>29) ako zaposlenog koji obavlja poslove na radnom mestu sa povećanim rizikom, 
za koga se u postupku periodičnog lekarskog pregleda utvrdi da ne ispunjava 
propisane zdravstvene uslove za obavljanje poslova na radnom mestu sa povećanim 
rizikom, ne premesti na drugo radno mesto koje odgovara njegovim zdravstvenim 
sposobnostima (član 43. stav 3);</p>
<p>30) ako odmah, a najkasnije u roku od 24 časa od nastanka, usmeno i u 
pismenoj formi ne prijavi nadležnoj inspekciji rada i nadležnom organu za 
unutrašnje poslove svaku smrtnu, kolektivnu ili tešku povredu na radu, povredu na 
radu zbog koje zaposleni nije sposoban za rad više od tri uzastopna radna dana, 
ili opasnu pojavu koja bi mogla da ugrozi bezbednost i zdravlje zaposlenih (član 
50. stav 1);</p>
<p>31) ako najkasnije u roku od tri uzastopna radna dana od dana saznanja, 
nadležnoj inspekciji rada ne prijavi profesionalno oboljenje<span class="v2-clan-left-1">
</span>&nbsp;(član 50. stav 2);</p>
<p class="v2-clan-left-1">31a) ako ne dostavi zaposlenom koji je pretrpeo 
povredu, odnosno kod koga je utvrđeno profesionalno oboljenje i organizacijama 
nadležnim za zdravstveno i penzijsko i invalidsko osiguranje izveštaj o povredi 
na radu i profesionalnom oboljenju koji se dogode na radnom mestu (član 51. stav 
1);</p>
<p>32) ako inspektoru rada ne omogući vršenje nadzora, odnosno ulazak u objekte i 
prostorije u svako doba kada ima zaposlenih na radu, ili ako ne odredi najmanje 
jednog zaposlenog koji će inspektoru rada pružati potrebne informacije i 
obaveštavanja, ili ako inspektoru rada ne omogući uvid u dokaze o stabilnosti 
objekta, akte i dokumentaciju, primenjene mere bezbednosti i zdravlja na radu na 
sredstvima za rad, opremu za ličnu zaštitu na radu ili u podatke i evidencije o 
korišćenju i skladištenju opasnih materija (član 64);</p>
<p>33) ako u određenom roku ne otkloni utvrđene nedostatke i nepravilnosti čije 
otklanjanje je rešenjem naredio inspektor rada (član 68. stav 1).</p>
<p>Novčanom kaznom od 400.000 do 500.000 dinara kazniće se za prekršaj iz stava 
1. ovog člana poslodavac koji je privatni preduzetnik.</p>
<p>Novčanom kaznom od 40.000 do 50.000 dinara kazniće se za prekršaj iz stava 1. 
ovog člana direktor, odnosno drugo odgovorno lice kod poslodavca. 
</p>
<p class="hide-change">*Službeni glasnik RS, broj 91/2015</p>
<p class="clan">Član 70.</p>
<p>Novčanom kaznom od 600.000 do 800.000 dinara kazniće se za prekršaj 
poslodavac sa svojstvom pravnog lica:</p>
<p>1) ako ne preduzme mere da spreči pristup u krug objekta ili u područje 
gradilišta neovlašćenim licima i sredstvima saobraćaja (član 20);</p>
<p>2) ako zaposlenog, na način utvrđen ovim zakonom, ne upozna o obavljanju 
procesa rada na bezbedan način, kada tehnološki proces rada zahteva dodatno 
osposobljavanje za bezbedan i zdrav rad (član 30. st. 1. i 2);</p>
<p>3) ako zaposlenoj ženi za vreme trudnoće, zaposlenom mlađem od 18 godina 
života <span class="v2-clan-left-1">osobama sa invaliditetom i profesionalno obolelim</span> ne obezbedi pismeno 
obaveštenje o rezultatima procene rizika na radnom mestu na koje su određeni, kao 
i merama kojima se rizici otklanjaju (član 30. stav 3);</p>
<p>4) ako <span class="v2-clan-left-1">što je moguće pre</span> svako lice, koje se po bilo kom osnovu nalazi u 
radnoj okolini, ne upozori na opasna mesta i štetnosti po zdravlje koje se 
javljaju u tehnološkom procesu, odnosno na mere bezbednosti koje mora da primeni, 
kao i ako ga ne usmeri na bezbedne zone kretanja (član 31. stav 1);</p>
<p>5) ako vidno ne obeleži i istakne oznake za bezbednost i/ili zdravlje 
zaposlenih ( član 31. stav 2);</p>
<p>6) ako dozvoli pristup radnom mestu u radnoj okolini na kome preti neposredna 
opasnost od povređivanja ili zdravstvenih oštećenja, licima koja nisu osposobljena 
za bezbedan i zdrav rad, koja nisu dobila <span class="v2-clan-left-1">uputstva da prestanu da rade i/ili 
odmah napuste radno mesto i odu na bezbedno mesto,</span> posebna uputstva za rad na 
takvim mestima ili koja nisu snabdevena odgovarajućim sredstvima i opremom za 
ličnu zaštitu na radu (član 31. stav 3);</p>
<p>7) ako ne obavesti nadležnu inspekciju rada kad zaposleni odbije da radi u 
slučajevima utvrđenim članom 33. stav 1. ovog zakona (član 33. stav 4);</p>
<p>8) ako licu koje obavlja poslove bezbednosti i zdravlja na radu ne omogući 
nezavisno i samostalno obavljanje poslova u skladu sa ovim zakonom i pristup svim 
potrebnim podacima iz oblasti bezbednosti i zdravlja na radu (član 38. stav 1);</p>
<p>9) ako prethodno ne upozna pravno lice, odnosno preduzetnika koga angažuje za 
obavljanje poslova bezbednosti i zdravlja na radu sa tehnološkim procesom, rizicima 
u procesu rada i merama za otklanjanje rizika (član 39);</p>
<p>10) ako zaposlenima ne omogući da biraju svog predstavnika za bezbednost i 
zdravlje na radu ili ne imenuje svog predstavnika (član 44);</p>
<p>11) ako predstavniku zaposlenih, odnosno Odboru ne omogući uvid u sva akta 
vezana za bezbednost i zdravlje zaposlenih i da učestvuju u razmatranju svih 
pitanja koja se odnose na <span class="v2-clan-left-1">bezbednost i zdravlje na radu, da predlažu i budu 
konsultovani</span> (član 45. stav 1); </p>
<p>12) ako ne upozna predstavnika zaposlenih, odnosno Odbor sa nalazima i 
predlozima<span class="v2-clan-left-1"> mera zaštite i preventivnih mera</span> ili preduzetim merama inspekcije 
rada, ili sa izveštajima o povredama na radu, profesionalnim oboljenjima i 
oboljenjima u vezi sa radom i o preduzetim merama za bezbednost i zdravlje na radu, 
ili sa merama preduzetim za sprečavanje neposredne opasnosti po život i zdravlje 
(član 47);</p>
<p>13) ako ne vodi i ne čuva propisane evidencije (član 49);</p>
<p>14) ako na zahtev inspektora rada ili predstavnika zaposlenih ne dostavi 
izveštaj o stanju bezbednosti i zdravlja na radu zaposlenih, kao i o sprovedenim 
merama u ovoj oblasti (član 51. stav 3).</p>
<p>Novčanom kaznom od 200.000 do 300.000 dinara kazniće se za prekršaj iz stava 
1. ovog člana poslodavac koji je privatni preduzetnik.</p>
<p>Novčanom kaznom od 30.000 do 40.000 kazniće se za prekršaj iz stava 1. ovog 
člana direktor, odnosno drugo odgovorno lice kod poslodavca. </p>
<p class="hide-change">*Službeni glasnik RS, broj 91/2015</p>
<p class="clan">Član 71.</p>
<p>Novčanom kaznom od 100.000 do 150.000 dinara kazniće se za prekršaj 
poslodavac sa svojstvom pravnog lica ako u roku od osam dana po isteku utvrđenog 
roka za otklanjanje nedostataka ili nepravilnosti u pismenoj formi, ne obavesti 
nadležnu inspekciju rada o izvršenju naložene obaveze (član 68. stav 2).</p>
<p>Novčanom kaznom od 50.000 do 100.000 dinara kazniće se za prekršaj iz stava 
1. ovog člana poslodavac koji je privatni preduzetnik.</p>
<p>Novčanom kaznom od 30.000 do 50.000 dinara kazniće se za prekršaj iz stava 1. 
ovog člana direktor, odnosno drugo odgovorno lice kod poslodavca. 
</p>
<p class="clan">Član 72.</p>
<p>Novčanom kaznom od 400.000 do 600.000 dinara kazniće se za prekršaj 
zdravstvena ustanova koja ima organizovanu službu medicine rada ako ne dostavi 
propisani izveštaj o lekarskom pregledu zaposlenog (član 41. stav 2. tačka 5).</p>
<p>Novčanom kaznom od 20.000 do 30.000 dinara kazniće se za prekršaj iz stava 1. 
ovog člana odgovorno lice u zdravstvenoj ustanovi. </p>
<p class="clan">Član 73.</p>
<p>Novčanom kaznom od 400.000 do 600.000 dinara kazniće se za prekršaj pravno 
lice:</p>
<p>1) ako ne izda stručni nalaz o izvršenom pregledu i 
<span class="v2-clan-left-1">proveri opreme</span> za rad 
ili ispitivanju uslova radne okoline (član 15. stav 3);</p>
<p>2) ako obavlja poslove bezbednosti i zdravlja na radu iz člana 40. ovog zakona, 
a nema odgovarajuću licencu (član 55. tačka 1);</p>
<p>3) ako obavlja poslove pregleda i <span class="v2-clan-left-1">provere opreme</span> za rad i ispitivanja uslova 
radne okoline, a nema odgovarajuću licencu (član 55. tačka 2).</p>
<p>Novčanom kaznom od 200.000 do 300.000 dinara kazniće se za prekršaj iz stava 
1. tačka 2. ovog člana privatni preduzetnik.</p>
<p>Novčanom kaznom od 20.000 do 30.000 dinara kazniće se za prekršaj iz stava 1. 
ovog člana odgovorno lice u pravnom licu, kao i lice u pravnom licu koje, bez 
odgovarajuće licence (član 55. tačka 3), obavlja poslove odgovornog lica za koje 
je propisano posedovanje licence. </p>
<p class="hide-change">*Službeni glasnik RS, broj 91/2015</p>
<p class="clan">Član 74.</p>
<p>Novčanom kaznom od 20.000 do 50.000 dinara kazniće se za prekršaj lice za 
bezbednost i zdravlje na radu ako ne obavlja poslove određene ovim zakonom (član 
40). </p>
<p class="clan">Član 75.</p>
<p>Novčanom kaznom od 10.000 do 20.000 dinara kazniće se za prekršaj zaposleni:</p>
<p>1) ako ne primenjuje propisane mere za bezbedan i zdrav rad, ako nenamenski 
koristi sredstva za rad i opasne materije ili ako ne koristi propisana sredstva 
i opremu za ličnu zaštitu na radu ili ako sa njima pažljivo ne rukuje<span class="v2-clan-left-1">, ako 
samovoljno isključuje, menja ili uklanja bezbednosne uređaje na sredstvima za rad</span> 
(član 35);</p>
<p>2) ako, u skladu sa svojim saznanjima, odmah ne obavesti poslodavca o 
nepravilnostima, nedostacima, štetnostima, opasnostima ili drugoj pojavi koja bi 
na radnom mestu mogla da ugrozi njegovu bezbednost i zdravlje ili bezbednost i 
zdravlje drugih zaposlenih (član 36. stav 1). </p>
<p class="hide-change">*Službeni glasnik RS, broj 91/2015</p>
<p class="clan">XII. PRELAZNE I ZAVRŠNE ODREDBE </p>
<p class="clan">Član 76.</p>
<p>Pravna lica ovlašćena na osnovu propisa koji su važili do stupanja na snagu 
ovog zakona, da vrše prethodne i periodične lekarske preglede, periodične 
preglede i ispitivanje oruđa za rad i radne sredine, kao i osposobljavanje 
zaposlenih iz zaštite na radu, uskladiće svoje poslovanje sa odredbama ovog 
zakona u roku od godinu dana od dana stupanja na snagu ovog zakona. 
</p>
<p class="clan">Član 77.</p>
<p>Do donošenja propisa iz čl. 15. stav 2, 18. st. 4, 6. i 7, 43. stav 2, 49. 
stav 2. i 51. stav 2. ovog zakona primenjivaće se:</p>
<p>1) Pravilnik o uslovima za vršenje pregleda tehničke dokumentacije, pregleda i 
ispitivanja oruđa za rad, opasnih materija, instalacija i radne sredine, 
sredstava i opreme lične zaštite i osposobljavanje radnika za bezbedan rad 
(„Službeni glasnik RS”, broj 13/00);</p>
<p>2) Pravilnik o postupku pregleda i ispitivanja radne sredine, opasnih 
materija, oruđa za rad, instalacija i sredstava i opreme lične zaštite 
(„Službeni glasnik RS”, broj 7/99);</p>
<p>3) Pravilnik o sadržaju elaborata o uređenju gradilišta („Službeni glasnik 
RS”, broj 31/92);</p>
<p>4) Pravilnik o vođenju evidencija iz zaštite na radu („Službeni glasnik RS”, 
broj 2/92);</p>
<p>5) Pravilnik o postupku i uslovima za vršenje prethodnih i periodičnih 
lekarskih pregleda radnika („Službeni glasnik RS”, broj 23/92);</p>
<p>6) Pravilnik o sadržini i načinu izdavanja liste o povredi na radu („Službeni 
glasnik RS”, broj 2/92);</p>
<p>7) Pravilnik o postupku utvrđivanja ispunjenosti propisanih uslova iz zaštite 
na radu („Službeni glasnik RS”, broj 7/99);</p>
<p>8) Pravilnik o visini troškova postupka utvrđivanja ispunjenosti propisanih 
uslova iz zaštite na radu („Službeni glasnik RS”, br. 40/01 i 53/01). 
</p>
<p class="clan">Član 78.</p>
<p>Do donošenja propisa o preventivnim merama za bezbednost i zdravlje na radu, 
ako nisu u suprotnosti sa ovim zakonom, primenjivaće se mere zaštite na radu 
(pravila) sadržana u sledećim propisima:</p>
<p>1) Pravilnik o posebnim merama zaštite na radu na preradi nemetalnih minerala 
(„Službeni glasnik SRS”, broj 2/83);</p>
<p>2) Pravilnik o posebnim merama zaštite na radu u železničkom saobraćaju 
(„Službeni glasnik SRS”, broj 19/85);</p>
<p>3) brisana je (vidi član 37. Zakona - 91/2015-6)</p>
<p>4) Pravilnik o posebnim merama zaštite na radu u crnoj metalurgiji („Službeni 
glasnik SRS”, broj 25/87);</p>
<p>5) Pravilnik o opštim merama zaštite na radu za građevinske objekte namenjene 
za radne i pomoćne prostorije („Službeni glasnik SRS”, broj 29/87);</p>
<p>6) Pravilnik o posebnim merama zaštite na radu u šumarstvu („Službeni glasnik 
SRS”, broj 33/88);</p>
<p>7) Pravilnik o posebnim merama zaštite na radu pri mehaničkoj preradi i 
obradi drveta i sličnih materijala („Službeni glasnik SRS”, broj 51/88);</p>
<p>8) Pravilnik o opštim merama zaštite na radu od opasnog dejstva električne 
struje u objektima namenjenim za rad, radnim prostorijama i na radilištima 
(„Službeni glasnik SRS”, broj 21/89);</p>
<p>9) Pravilnik o zaštiti na radu pri izvođenju građevinskih radova („Službeni 
glasnik SRS”, broj 53/97). </p>
<p class="clan">Član 79.</p>
<p>Do donošenja propisa o opštim i posebnim merama bezbednosti i zdravlja na radu, 
ukoliko nisu u suprotnosti sa ovim zakonom, primenjivaće se mere zaštite na radu 
(pravila), sadržana u sledećim propisima:</p>
<p class="hide-change"><em>1) brisana je (vidi član 38. Zakona - 91/2015-6)</em></p>
<p>2) Pravilnik o higijenskim i tehničkim zaštitnim merama pri radu u kudeljarama 
(„Službeni list FNRJ”, broj 56/47);</p>
<p class="hide-change"><em>3) brisana je (vidi član 38. Zakona - 91/2015-6)</em></p>
<p>4) Pravilnik o higijenskim i tehničkim zaštitnim merama pri radu u 
kamenolomima i ciglanama, kao i kod vađenja gline, peska i šljunka („Službeni list 
FNRJ”, broj 69/48), osim čl. 58–61;</p>
<p>5) Pravilnik o tehničkim i zdravstveno – tehničkim zaštitnim merama na 
radovima pri hemijsko-tehnološkim procesima („Službeni list FNRJ”, broj 55/50) – 
Prilog broj 9;</p>
<p>6) Pravilnik o higijenskim i tehničkim zaštitnim merama pri ronilačkim 
radovima („Službeni list FNRJ”, broj 36/58);</p>
<p>7) Pravilnik o higijensko-tehničkim zaštitnim merama pri lučko-transportnom 
radu („Službeni list FNRJ”, broj 14/64);</p>
<p>8) Pravilnik o zaštiti na radu pri termičkom obrađivanju legura lakih metala u 
kupatilima sa nitratnim solima („Službeni list SFRJ”, broj 48/65);</p>
<p>9) Pravilnik o zaštiti na radu pri održavanju motornih vozila i prevozu 
motornim vozilima („Službeni list SFRJ”, broj 55/65);</p>
<p>10) brisana je (vidi član 38. Zakona - 91/2015-6)</p>
<p>11) Pravilnik o zaštiti na radu pri utovaru tereta u teretna motorna vozila i 
istovaru tereta iz takvih vozila („Službeni list SFRJ”, broj 17/66);</p>
<p>12) Uputstvo o načinu vršenja nadzora nad pridržavanjem propisa o zaštiti na 
radu u preduzećima koja proizvode za određene vojne potrebe („Službeni list 
SFRJ”, broj 23/66);</p>
<p>13) Pravilnik o zaštiti na radu i o tehničkim merama za razvijače acetilena i 
acetilenske stanice („Službeni list SFRJ”, br. 6/67, 29/67, 27/69, 52/90 i 
6/92);</p>
<p>14) brisana je (vidi član 38. Zakona - 91/2015-6)</p>
<p>15) Naredba o zabrani upotrebe motornih benzina za odmašćivanje, pranje ili 
čišćenje metalnih delova predmeta od drugog materijala („Službeni list SFRJ”, 
broj 23/67);</p>
<p>16) Pravilnik o zaštiti na radu u poljoprivredi („Službeni list SFRJ”, broj 
34/68);</p>
<p>17) Pravilnik o obezbeđivanju smeštaja i ishrane radnika, odnosno njihovog 
prevoza od mesta stanovanja do mesta rada i natrag („Službeni list SFRJ”, broj 
41/68);</p>
<p>18) Pravilnik o sredstvima lične zaštite na radu i ličnoj zaštitnoj opremi 
(„Službeni list SFRJ”, broj 35/69);</p>
<p>19) Pravilnik o zaštiti na radu pri izradi eksploziva i baruta i manipulisanju 
eksplozivima i barutima („Službeni list SFRJ”, broj 55/69);</p>
<p>20) Pravilnik o posebnim merama i normativima zaštite na radu pri preradi i 
obradi kože, krzna i otpadaka kože („Službeni list SFRJ”, broj 47/70);</p>
<p>21) Pravilnik o opremi i postupku za pružanje prve pomoći i organizovanju 
službe spasavanja u slučaju nezgode na radu („Službeni list SFRJ”, broj 21/71);</p>
<p>22) Pravilnik o merama i normativima zaštite na radu na oruđima za rad 
(„Službeni list SFRJ”, broj 18/91);</p>
<p>23) Pravilnik o merama i normativima zaštite na radu od buke u radnim 
prostorijama („Službeni list SFRJ”, broj 21/92). </p>
<p class="clan">Član 80.</p>
<p>Akt o proceni rizika iz člana 13. st. 1. i 2. ovog zakona poslodavci su dužni 
da donesu u roku od godinu dana od dana stupanja na snagu akta iz člana 13. stav 
4. ovog zakona. </p>
<p class="clan">Član 81.</p>
<p>Danom stupanja na snagu ovog zakona prestaje da važi Zakon o zaštiti na radu 
(„Službeni glasnik RS”, br. 42/91, 53/93, 67/93, 48/94 i 42/98). </p>
<p class="clan">Član 82.</p>
<p>Ovaj zakon stupa na snagu osmog dana od dana objavljivanja u „Službenom 
glasniku Republike Srbije”.</p>
<p class="bold">ODREDBE КOJE NISU UNETE U "PREČIŠĆEN TEКST" ZAКONA</p>
<p class="auto-style2"><em>Zakon o izmenama i dopunama Zakona o bezbednosti i zdravlju na radu: "Službeni 
glasnik RS", broj 91/2015-6 </em> </p>
<p class="auto-style2"><strong>Član 40.</strong></p>
<p><strong>Podzakonski akti iz čl. 3, 5. i 31. (novi član 60a) ovog zakona biće doneti u 
roku od godinu dana od dana stupanja na snagu ovog zakona, a podzakonski akti iz 
člana 18. ovog zakona biće doneti u roku od dve godine od dana stupanja na snagu 
ovog zakona.</strong></p>
<p><strong>Stručni ispit, položen pre stupanja na snagu ovog zakona, ostaje da važi.</strong></p>
<p><strong>Lice koje se 1. decembra 2017. godine zatekne da obavlja poslove bezbednosti i 
zdravlja na radu, a ne ispunjava uslove utvrđene u članu 17. ovog zakona, može da 
nastavi da obavlja te poslove do ispunjenja uslova utvrđenih ovim zakonom, a 
najduže pet godina, osim lica koje ih je obavljalo do dana početka primene člana 
17. i kojem je do ispunjenja uslova za prestanak radnog odnosa sa pravom na 
starosnu penziju preostalo najviše pet godina.</strong></p>
<p><strong>Pravna lica i preduzetnici kojima su izdate licence iz člana 55. tač. 1) i 2) 
Zakona o bezbednosti i zdravlju na radu, uskladiće svoje poslovanje sa odredbama 
ovog zakona u roku od godinu dana od dana stupanja na snagu ovog zakona.</strong></p>
<p><strong>Pravna lica i preduzetnici kojima je licenca izdata pre pet i više godina 
dužni su da zahtev za obnavljanje licence u skladu sa ovim zakonom podnesu bez 
odlaganja, a najkasnije u roku od 30 dana od dana stupanja na snagu ovog zakona, a 
pravna lica i preduzetnici kod kojih od izdavanja licence nije proteklo pet 
godina dužni su da zahtev za obnavljanje licence u skladu sa ovim zakonom podnesu 
najkasnije 30 dana pre nego što se napuni pet godina od dana izdavanja licence.</strong></p>
<p class="auto-style2"><strong>Član 41.</strong></p>
<p><strong>Ovaj zakon stupa na snagu osmog dana od dana objavljivanja u „Službenom 
glasniku Republike Srbije”, osim člana 17. koji se primenjuje od 1. decembra 
2017. godine.</strong></p>

