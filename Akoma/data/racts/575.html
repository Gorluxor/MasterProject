<meta http-equiv="content-type" content="text/html;charset=utf-8"><link href="http://www.pravno-informacioni-sistem.rs/SlGlasnikPortal/glasnik.css" rel="stylesheet" type="text/css">
<style type="text/css">
.auto-style1 {
	text-align: center;
}
</style>

<p class="redakcijskipreciscentekst">Redakcijski prečišćen tekst</p>
<p class="auto-style6"> </p>
<p class="auto-style6">&nbsp;</p>
<p class="odluka-zakon">ZAКON</p>
<p class="odluka-zakon">o semenu</p>
<p class="auto-style1">„Službeni glasnik RS”, br. 45 od 31. juna 2005, <span title="Zakon o priznavanju sorti poljoprivrednog bilja (Službeni glasnik RS, broj 30/2010)">30 od 7. maja 2010 
	- <font color="#008000">dr. zakon</font></span></p>
	<p class="clan">I. OSNOVNE ODREDBE</p>
	<p class="clan">Član 1.</p>
	<p>Ovim zakonom uređuju se uslovi i način proizvodnje, 
	dorade, korišćenja, prometa, uvoza i ispitivanje kvaliteta semena 
	poljoprivrednog bilja, rasada poljoprivrednog bilja i micelija jestivih i 
	lekovitih gljiva, priznavanje novostvorenih domaćih sorti i odobravanje uvođenja 
	u proizvodnju stranih sorti i upis sorti poljoprivrednog bilja u Registar sorti 
	poljoprivrednog bilja.</p>
	<p class="clan">Član 2.</p>
	<p>Odredbe ovog zakona ne odnose se na proizvodnju i promet 
	genetički modifikovanog semena poljoprivrednog bilja, rasada poljoprivrednog 
	bilja i micelija jestivih i lekovitih gljiva.</p>
	<p>Odredbe ovog zakona ne odnose se i na uzorke semena 
	koje preduzeće i drugo pravno lice koje se bavi poslovima ispitivanja i 
	oplemenjivanja bilja u oblasti ratarstva i povrtarstva proizvodi, umnožava, 
	prima ili šalje drugom pravnom licu koje se bavi poslovima ispitivanja i 
	oplemenjivanja u ovim oblastima u cilju naučnih istraživanja i izvođenja 
	eksperimenata, u količinama koje služe za ogledne svrhe ili za banke biljnih 
	gena.</p>
	<p>Odredbe ovog zakona kojima se utvrđuje priznavanje sorti 
	poljoprivrednog bilja ne odnose se na sorte cveća, lekovitog, aromatičnog, 
	začinskog i ukrasnog bilja, smeše trava za parkove i sportske terene i 
	micelije jestivih i lekovitih gljiva.</p>
	<p class="clan">Član 3.</p>
	<p>Pojedini izrazi, upotrebljeni u ovom zakonu, imaju 
	sledeće značenje:</p>
	<p>1) seme poljoprivrednog bilja (u daljem tekstu: seme) jesu 
	generativni ili vegetativni delovi biljaka (seme žita, industrijskog, krmnog, 
	povrtarskog, lekovitog, aromatičnog, začinskog bilja, cveća, krtole, 
	lukovice, češnjevi, rasad, micelije jestivih i lekovitih gljiva) koji se 
	koriste za umnožavanje i proizvodnju poljoprivrednog bilja; </p>
	<p>2) sorta poljoprivrednog bilja (u daljem tekstu: sorta) 
	jeste skup gajenih biljaka jedne biljne vrste koje se razlikuju po bilo kom 
	svojstvu (morfološkom, proizvodnom i dr.) unutar iste biljne vrste od drugih 
	sorti i koje posle generativnog ili vegetativnog umnožavanja zadržavaju 
	uniformnost, stabilnost, kao i druga svojstva po kojima se razlikuju od 
	drugih sorti;</p>
	<p>3) sortno seme jeste seme sorti koje se nalaze u 
	Registru sorti poljoprivrednog bilja, uključujući i roditeljske komponente i sve 
	kategorije semena proizvedene umnožavanjem predosnovnog semena sorti, a 
	sertifikovano je kao sortno seme;</p>
	<p>4) nesortno seme jeste seme koje nije obuhvaćeno tačkom 
	3. ovog člana, čija je proizvodnja odobrena i kontrolisana, a sertifikovano 
	je kao nesortno seme (seme cveća, aromatično, lekovito i začinsko bilje);</p>
	<p>5) naturalno seme jeste nedorađeno i nedeklarisano 
	seme;</p>
	<p>6) sertifikovano seme jeste seme proizvedeno od semena 
	poznatog genetičkog porekla i genetičke čistoće čija je proizvodnja 
	kontrolisana i koje je ispitano, dorađeno i deklarisano u skladu sa 
	odredbama ovog zakona;</p>
	<p>7) kategorija semena poljoprivrednog bilja jeste određena 
	generacija umnožavanja semena;</p>
	<p>8) proizvođač semena jeste privredno društvo, odnosno 
	preduzeće, drugo pravno lice ili preduzetnik koje se bavi proizvodnjom, 
	prometom ili uvozom semena;</p>
	<p>9) rasad poljoprivrednog bilja (u daljem tekstu: rasad) 
	jeste biljni materijal dobijen generativnim ili vegetativnim putem, a koji se 
	koristi za umnožavanje poljoprivrednog bilja;</p>
	<p>10) micelija jeste vegetativno telo gljiva umnoženo na 
	čvrstoj ili tečnoj hranljivoj podlozi koje služi za dalje umnožavanje gljiva, a 
	koristi se za ishranu ljudi ili u lekovite svrhe;</p>
	<p>11) oplemenjivač sorte (u daljem tekstu: oplemenjivač) 
	jeste privredno društvo, odnosno preduzeće, drugo pravno lice, preduzetnik 
	ili fizičko lice koje je stvorilo ili otkrilo novu sortu;</p>
	<p>12) održavalac sorte jeste oplemenjivač ili proizvođač 
	koji održava sortu po propisanim metodama i garantuje da je sorta ostala 
	nepromenjena tokom održavanja i da je kao takva uniformna i stabilna;</p>
	<p>13) standardni uzorak jeste uzorak semena koji 
	oplemenjivač dostavlja nadležnom organu u momentu upisa sorte u Registar sorti 
	poljoprivrednog bilja, a koji se koristi kao kontrolni uzorak;</p>
	<p>14) dorada semena jeste proces u kome se seme 
	poljoprivrednog bilja priprema za tržište a obuhvata sušenje, prečišćavanje, 
	selektiranje, kalibiranje, poliranje, piliranje, inkrustriranje, granuliranje i 
	dr), kao i tretiranje semena pesticidima ili biostimulatorskim sredstvima 
	registrovanim za tu namenu;</p>
	<p>15) kvalitet semena jeste sortna originalnost 
	(sortnost) i genetička čistoća, sadržaj vlage, klijavost, čistoća, vlaga, 
	zdravstveno stanje semena, kao i prilagođenost semena za setvu, sadnju ili 
	razmnožavanje;</p>
	<p>16) uzorak semena jeste najmanja propisana količina 
	semena koja reprezentuje partiju iz koje je uzeta, a radi utvrđivanja 
	kvaliteta;</p>
	<p>17) uzorkovač jeste fizičko lice ovlašćeno za 
	uzorkovanje semena;</p>
	<p>18) partija semena jeste određena količina semena 
	poreklom sa iste parcele i iste godine proizvodnje čija masa ne prelazi 
	najveću dozvoljenu količinu, homogena je, fizički se može identifikovati i 
	označena je jedinstvenim brojem;</p>
	<p>19) postkontrolna ispitivanja jesu ispitivanja kojima se 
	proverava originalnost (sortnost) i genetička čistoća sorte koja se nalazi u 
	proizvodnji, doradi ili prometu;</p>
	<p>20) ISTA sertifikat jeste dokument o kvalitetu partije 
	semena u međunarodnom prometu (ISTA – Međunarodna organizacija za ispitivanje 
	semena);</p>
	<p>21) OECD sertifikat jeste dokument o sortnosti semena u 
	međunarodnom prometu (OECD – Organizacija za ekonomsku saradnju i razvoj);</p>
	<p>22) priznavanje sorti jeste priznavanje domaćih 
	novostvorenih sorti i odobravanje uvođenja u proizvodnju stranih sorti;</p>
	<p>23) DUS test jeste test kojim se utvrđuje različitost, 
	uniformnost i stabilnost sorte u skladu sa odredbama UPOV (Međunarodna unija 
	za zaštitu novih biljnih sorti);</p>
	<p>24) VCU test jeste test kojim se utvrđuje proizvodna i 
	upotrebna vrednost sorte;</p>
	<p>25) sorta standard jeste sorta upisana u Registar sorti 
	poljoprivrednog bilja, a koja se ističe po svojim proizvodnim i upotrebnim 
	vrednostima i kao takva služi u postupku priznavanja sorte;</p>
	<p>26) odomaćena sorta jeste autohtona domaća i odomaćena 
	strana sorta upisana u Registar sorti poljoprivrednog bilja;</p>
	<p>27) referentna kolekcija jeste zbirka sorti jedne biljne 
	vrste specifičnih morfoloških karakteristika određenih po UPOV kriterijumima 
	koja služi u oceni novih sorti na svojstva različitosti, uniformnosti i 
	stabilnosti (DUS test);</p>
	<p>28) banka biljnih gena jeste mesto čuvanja, opisivanja, 
	sakupljanja i upotrebe biljnih genetičkih resursa.</p>
	<p class="clan">Član 4.</p>
	<p>Кategorije sortnog semena, u smislu ovog zakona, jesu:</p>
	<p>1) predosnovno;</p>
	<p>2) osnovno;</p>
	<p>3) sertifikovano seme prve generacije;</p>
	<p>4) sertifikovano seme druge generacije;</p>
	<p>5) proizvodno.</p>
	<p>Predosnovno seme jeste elita samooplodnih biljnih vrsta, 
	samooplodne linije, super elita krompira i seme roditeljskih komponenti. 
	Proizvodi ga i održava održavalac, a koristi se za proizvodnju osnovnog 
	semena. U prometu je označeno etiketom bele boje sa dijagonalnom linijom 
	roze boje.</p>
	<p>Osnovno seme jeste original samooplodnih biljnih vrsta, 
	komponente hibrida i elita krompira. Proizvodi se pod kontrolom ministarstva 
	nadležnog za poslove poljoprivrede (u daljem tekstu: Ministarstvo), a koristi 
	se za proizvodnju sertifikovanog semena prve generacije. U prometu je 
	označeno etiketom bele boje.</p>
	<p>Sertifikovano seme prve generacije jeste prva sortna 
	reprodukcija samooplodnih biljnih vrsta, prva generacija hibrida i original 
	krompira, koristi se za proizvodnju semena druge generacije. Proizvodi se pod 
	kontrolom Ministarstva. U prometu je označeno etiketom plave boje.</p>
	<p>Sertifikovano seme druge generacije jeste druga sortna 
	reprodukcija samooplodnih biljnih vrsta i prva sortna reprodukcija krompira. 
	Proizvodi se pod kontrolom Ministarstva. U prometu je označeno etiketom 
	crvene boje.</p>
	<p>Proizvodno seme cveća, aromatičnog, lekovitog i 
	začinskog bilja, kao i bilja koje nema priznate sorte a zadovoljava po 
	autentičnosti i čistoći vrste. Proizvodi se pod kontrolom proizvođača.</p>
	<p>Ministar nadležan za poslove poljoprivrede (u daljem 
	tekstu: ministar) propisuje kategoriju semena do koje je dopušteno 
	umnožavati seme za pojedine vrste poljoprivrednog bilja.</p>
	<p>U nedostatku kategorija sortnog semena iz stava 1. ovog 
	člana Ministarstvo može da odobri proizvodnju u tekućoj godini i niže 
	kategorije semena poljoprivrednog bilja iz domaće proizvodnje.</p>
	<p class="clan">II. PROIZVODNJA SEMENA</p>
	<p class="clan">Član 5.</p>
	<p>Proizvodnjom semena može da se bavi privredno društvo, 
	odnosno preduzeće, drugo pravno lice i preduzetnik (u daljem tekstu: 
	proizvođač), koji je upisan u Registar proizvođača semena, rasada, micelija 
	jestivih i lekovitih gljiva.</p>
	<p>Proizvodnjom semena može da se bavi i fizičko lice na 
	osnovu zaključenog ugovora o saradnji sa proizvođačem semena, a seme 
	proizvedeno u toj saradnji smatra se proizvodnjom proizvođača.</p>
	<p class="clan">Član 6.</p>
	<p>Upis u Registar proizvođača semena, rasada, micelija 
	jestivih i lekovitih gljiva (u daljem tekstu: Registar) vrši se na osnovu 
	zahteva koji proizvođač podnosi Ministarstvu.</p>
	<p>Zahtev za upis u Registar sadrži:</p>
	<p>1) podatke o proizvođaču (naziv, sedište, adresa, 
	matični broj i poreski broj);</p>
	<p>2) šifru delatnosti proizvođača;</p>
	<p>3) podatke o mestu proizvodnje semena (katastarska 
	parcela, obrada, nega, zaštita zemljišta i očuvanje bioloških i hemijskih 
	svojstava zemljišta za proizvodnju semena);</p>
	<p>4) podatke o vrsti i kategoriji semena i obimu 
	proizvodnje;</p>
	<p>5) podatke o odgovornom licu (ime i prezime, adresa, 
	jedinstveni matični broj i dokaz da ima završen poljoprivredni fakultet, smer 
	ratarski, povrtarski, opšti ili drugi smer sa položenim ispitom iz 
	semenarstva sa najmanje tri godine radnog iskustva).</p>
	<p>Ako proizvođač obavlja delatnost na više različitih 
	mesta, u zahtevu navodi podatke iz stava 2. tač. 3), 4) i 5) ovog člana za 
	svako mesto proizvodnje.</p>
	<p>Ministar donosi rešenje o upisu u Registar.</p>
	<p>Proizvođač je dužan da svaku promenu podataka prijavi 
	Ministarstvu u roku od 15 dana od dana nastale promene.</p>
	<p class="clan">Član 7.</p>
	<p>Podaci iz Registra su javni.</p>
	<p>Ministar bliže propisuje sadržinu i način vođenja 
	Registra.</p>
	<p class="clan">Član 8.</p>
	<p>Proizvođač se briše iz Registra ako svojom odlukom 
	prestane da obavlja delatnost proizvodnje semena ili ako prestane da ispunjava 
	uslove iz člana 6. stav 2. tač. 3), 4) i 5) ovog zakona. </p>
	<p class="clan">Član 9.</p>
	<p>Proizvođač je dužan da vodi knjigu evidencije o 
	proizvodnji semena.</p>
	<p>Кnjiga evidencije o proizvodnji semena iz stava 1. ovog 
	člana sadrži: broj rešenja o upisu u Registar, ime lica koje obavlja poslove 
	stručnog rukovođenja proizvodnjom semena, pregledni plan semenskog useva, 
	odnosno objekta sa jasno označenim delom gde se proizvodi seme, vrstu, 
	odnosno sortu i godinu proizvodnje semena sa kojim zasniva proizvodnju, 
	količinu ukupno primljenog semena, podatke o načinu proizvodnje, vrsti i 
	datumu izvođenja radova.</p>
	<p class="clan">Član 10.</p>
	<p>Proizvođač može proizvoditi seme sorti koje su upisane 
	u Registar sorti poljoprivrednog bilja.</p>
	<p class="clan">Član 11.</p>
	<p>Za potrebe stranog naručioca od uvezenog semena sorte 
	koja nije upisana u Registar sorti poljoprivrednog bilja može se po osnovu 
	zaključenog ugovora sa stranim naručiocem proizvoditi, dorađivati i 
	ispitivati seme od strane lica koja ispunjavaju uslove za vršenje ovih 
	poslova.</p>
	<p>Seme iz stava 1. ovog člana može se proizvoditi, 
	dorađivati i ispitivati po prethodno pribavljenoj saglasnosti Ministarstva na 
	osnovu ugovora sa stranim naručiocem prema kojem strani naručilac preuzima 
	celokupnu količinu proizvedenog naturalnog ili dorađenog semena.</p>
	<p>Održavalac sorte može da po prethodno pribavljenoj 
	saglasnosti Ministarstva umnožava i ispituje predosnovno seme sorte koje je 
	u postupku priznavanja u Republici.</p>
	<p>Proizvodnja semena iz st. 1. i 3. ovog člana podleže 
	zdravstvenom pregledu.</p>
	<p>Seme iz st. 1. i 3. ovog člana nije dozvoljeno stavljati 
	u promet na teritoriji Republike.</p>
	<p>Proizvodnja sortnog semena za račun domaćeg naručioca 
	može se obavljati u drugoj državi, na osnovu ugovora domaćeg naručioca i 
	inostranog proizvođača, uz saglasnost Ministarstva.</p>
	<p class="clan">III. КONTROLA PROIZVODNJE SEMENA</p>
	<p class="clan">Član 12.</p>
	<p>Proizvodnja semena podleže obaveznoj stručnoj kontroli.</p>
	<p>Stručnom kontrolom proizvodnje semena utvrđuje se: 
	poreklo upotrebljenog semena, vrsta, sorta i kategorija.</p>
	<p class="clan">Član 13.</p>
	<p>Stručnu kontrolu proizvodnje predosnovnog semena vrši 
	održavalac sorte.</p>
	<p>Stručnu kontrolu proizvodnje ostalih kategorija semena 
	(u daljem tekstu: kontrola proizvodnje) vrši Ministarstvo.</p>
	<p>Stručne poslove kontrole proizvodnje semena iz stava 2. 
	ovog člana Ministarstvo može da poveri stručnoj organizaciji.</p>
	<p>Stručna organizacija može da vrši poslove stručne 
	kontrole ako ima zaposlenog diplomiranog inženjera poljoprivrede, smer 
	ratarski, povrtarski ili opšti i diplomiranog inženjera poljoprivrede, smer 
	zaštita bilja sa najmanje pet godina radnog iskustva na poslovima kontrole i 
	položen stručni ispit.</p>
	<p class="clan">Član 14.</p>
	<p>Proizvođač je dužan da podnese prijavu za vršenje 
	kontrole proizvodnje Ministarstvu u roku od 15 dana od dana završetka setve, 
	a najkasnije:</p>
	<p>1) za jesenju setvu do 31. decembra;</p>
	<p>2) za prolećnu setvu do 30. juna.</p>
	<p class="clan">Član 15.</p>
	<p>Održavalac na osnovu dokumentacije o izvršenoj kontroli 
	proizvodnje predosnovnog semena izdaje uverenje o priznavanju semenskog useva 
	predosnovnog semena.</p>
	<p>Održavalac vodi evidenciju o izdatim uverenjima iz stava 
	1. ovog člana i čuva dokumentaciju najmanje šest godina.</p>
	<p>Održavalac je dužan da jedan primerak uverenja iz stava 
	1. ovog člana dostavi Ministarstvu najkasnije 30 dana od dana izdavanja 
	uverenja.</p>
	<p class="clan">Član 16.</p>
	<p>Ministar, na osnovu dokumentacije o izvršenoj kontroli 
	proizvodnje, izdaje uverenje o priznavanju semenskog useva za ostale kategorije 
	semena.</p>
	<p>Ministarstvo vodi evidenciju o izdatim uverenjima iz 
	stava 1. ovog člana i čuva dokumentaciju najmanje šest godina.</p>
	<p class="clan">Član 17.</p>
	<p>Ministar bliže propisuje: način i postupak vršenja 
	kontrole proizvodnje, obrazac prijave za kontrolu proizvodnje, obrazac 
	zapisnika o kontroli u toku procesa proizvodnje, obrazac uverenja o priznavanju 
	semenskog useva, sadržinu i način vođenja evidencije o priznavanju semenskog 
	useva.</p>
	<p class="clan">Član 18.</p>
	<p>Troškove kontrole proizvodnje semena i izdavanja uverenja 
	o priznavanju semenskog useva snosi proizvođač i uplaćuje na odgovarajući 
	račun za uplatu javnih prihoda budžeta Republike.</p>
	<p>Visina troškova utvrđuje se u skladu sa propisima o 
	naknadama troškova u upravnom postupku.</p>
	<p class="clan">IV. DORADA SEMENA</p>
	<p class="clan">Član 19.</p>
	<p>Seme može da se stavlja u promet ako je dorađeno.</p>
	<p>Naturalno seme koje se dorađuje mora da ima uverenje o 
	priznavanju semenskog useva.</p>
	<p>Naturalno seme iz uvoza koje se dorađuje mora da ima 
	fitosertifikat, sertifikat o sortnosti semena (OECD) ili odgovarajući 
	dokument o sortnosti semena, izdati od nadležnog organa zemlje izvoznice.</p>
	<p class="clan">Član 20.</p>
	<p>Doradom semena može da se bavi privredno društvo, 
	odnosno preduzeće, drugo pravno lice i preduzetnik (u daljem tekstu: 
	dorađivač), koji je upisan u Registar dorađivača semena.</p>
	<p class="clan">Član 21.</p>
	<p>Upis u Registar dorađivača semena (u daljem tekstu: 
	Registar dorađivača) vrši se na osnovu zahteva koji dorađivač podnosi 
	Ministarstvu.</p>
	<p>Zahtev za upis u Registar dorađivača sadrži:</p>
	<p>1) podatke o dorađivaču (naziv, sedište, adresa, 
	matični broj i poreski broj);</p>
	<p>2) šifru delatnosti dorađivača;</p>
	<p>3) podatke o skladišnom prostoru za odvojen smeštaj i 
	čuvanje naturalnog (nedorađenog) odnosno dorađenog semena pojedinih vrsta, 
	sorti i kategorija semena, koji obezbeđuje očuvanje kvaliteta i zdravstvenog 
	stanja semena i podatke o prostoru za smeštaj otpada koji je nastao doradom 
	semena;</p>
	<p>4) uređaje i opremu za dosušivanje, prečišćavanje, 
	selektiranje, pakovanje, zatvaranje ambalaže, plombiranje a u zavisnosti od 
	vrste semena koje se dorađuje;</p>
	<p>5) podatke o odgovornom licu (ime i prezime, adresa, 
	jedinstveni matični broj i dokaz da ima završen poljoprivredni fakultet, smer 
	ratarski, povrtarski ili opšti sa najmanje tri godine radnog iskustva na 
	poslovima dorade semena).</p>
	<p>Ako dorađivač obavlja delatnost na više različitih 
	mesta, u zahtevu navodi podatke iz stava 2. tač. 3), 4) i 5) ovog člana za 
	svako mesto dorade.</p>
	<p>Ministar donosi rešenje o upisu u Registar dorađivača.</p>
	<p>U rešenju o upisu dorađivača u Registar dorađivača mora 
	da se navede vrsta i kategorija semena koje dorađivač ima pravo da dorađuje.</p>
	<p>Dorađivač je dužan da svaku promenu podataka prijavi 
	Ministarstvu u roku od 15 dana od dana nastale promene.</p>
	<p class="clan">Član 22.</p>
	<p>Podaci iz Registra dorađivača su javni.</p>
	<p>Ministar bliže propisuje sadržinu i način vođenja 
	Registra dorađivača.</p>
	<p class="clan">Član 23.</p>
	<p>Dorađivač se briše iz Registra dorađivača ako svojom 
	odlukom prestane da obavlja delatnost dorade semena ili ako prestane da 
	ispunjava uslove iz člana 21. stav 2. tač. 3), 4) i 5) ovog zakona. 
	</p>
	<p class="clan">Član 24.</p>
	<p>Ako je seme određene vrste i sorte dorađivalo više 
	dorađivača, smatra se da je seme doradio dorađivač koji je izdao 
	deklaraciju.</p>
	<p class="clan">Član 25.</p>
	<p>Dorađivač je dužan da vodi evidenciju i čuva 
	dokumentaciju o količini preuzetog naturalnog i dorađenog semena najmanje 
	šest godina.</p>
	<p>Ministar bliže propisuje sadržinu, oblik i način vođenja 
	evidencije iz stava 1. ovog člana.</p>
	<p class="clan">Član 26.</p>
	<p>Dorađivač može u postupku dorade pripremati mešavine 
	određenih vrsta i sorti semena u određenim procentima svake komponente.</p>
	<p>Svaka komponenta u mešavini mora ispunjavati norme 
	kvaliteta za tu vrstu odnosno sortu semena.</p>
	<p>Dorađivač je dužan da uništi otpad nastao doradom 
	semena sitnosemenih mahunarki, kao i otpad koji ima seme parazitnih biljaka, 
	korova i seme zaraženo karantinskim štetnim organizmima, a u prisustvu 
	inspektora nadležnog za poslove semena.</p>
	<p>Ministar propisuje način uništavanja otpada iz stava 3. 
	ovog člana.</p>
	<p class="clan">Član 27.</p>
	<p>Otpad nastao doradom semena drugih biljnih vrsta može da 
	se koristi za ishranu ljudi, životinja ili za industrijsku preradu ako je 
	njegov kvalitet u skladu sa propisima kojima se uređuju pitanja kvaliteta u 
	toj oblasti.</p>
	<p class="clan">Član 28.</p>
	<p>U toku žetve odnosno berbe, prevoza i čuvanja do dorade, 
	naturalno seme mora biti odvojeno i obeleženo.</p>
	<p>Naturalno seme koje se prevozi od njive do mesta 
	skladištenja, čuvanja ili dorade mora da prati dokumentacija o proizvođaču, 
	katastarskoj parceli, vrsti, sorti i kategoriji semena.</p>
	<p>Dorađivač je dužan da u roku od 15 dana od dana prijema 
	obranog odnosno požnjevenog semena, za svaki semenski usev (izolaciju) 
	prijavi Ministarstvu preuzetu količinu naturalnog semena.</p>
	<p>Ministar propisuje način prijave obranog, odnosno 
	požnjevenog semena.</p>
	<p class="clan">V. КVALITET SEMENA</p>
	<p class="clan">Član 29.</p>
	<p>Seme u pogledu kvaliteta mora da ispunjava propisane 
	norme kvaliteta.</p>
	<p>Za kvalitet semena u prometu odgovoran je dorađivač, 
	odnosno uvoznik.</p>
	<p class="clan">Član 30.</p>
	<p>Ispitivanje i utvrđivanje kvaliteta semena vrši se pre 
	stavljanja u promet i korišćenja.</p>
	<p>Ispitivanje i utvrđivanje kvaliteta semena utvrđuje se za 
	svaku partiju semena.</p>
	<p class="clan">Član 31.</p>
	<p>Ispitivanje i utvrđivanje kvaliteta semena obavlja 
	akreditovana laboratorija.</p>
	<p>Dorađivač podnosi prijavu za ispitivanje i utvrđivanje 
	kvaliteta odnosno uzimanje uzoraka semena akreditovanoj laboratoriji.</p>
	<p>Uz prijavu za ispitivanje iz stava 2. ovog člana 
	dorađivač podnosi uverenje o priznavanju semenskog useva. </p>
	<p class="clan">Član 32.</p>
	<p>Privredno društvo, odnosno preduzeće, drugo pravno lice 
	i preduzetnik može da obavlja poslove uzimanja uzoraka semena ako ima 
	zaposleno lice koje je diplomirani inženjer poljoprivrede, smer ratarski, 
	povrtarski, opšti ili smer zaštite bilja, sa najmanje pet godina radnog 
	iskustva na istim ili sličnim poslovima.</p>
	<p>Кvalitet semena utvrđuje se na uzorku semena koji je 
	uzeo uzorkovač semena.</p>
	<p>Ministar propisuje obrazac prijave za ispitivanje i 
	utvrđivanje kvaliteta semena, odnosno uzimanja uzoraka semena i najveću 
	dozvoljenu količinu semena u partiji za pojedinačne biljne vrste i njihove 
	mešavine.</p>
	<p class="clan">Član 33.</p>
	<p>O izvršenom ispitivanju kvaliteta semena akreditovana 
	laboratorija izdaje izveštaj o ispitivanju kvaliteta semena.</p>
	<p>Akreditovana laboratorija dužna je da čuva ispitane 
	uzorke semena godinu dana od dana izdavanja izveštaja o ispitivanju kvaliteta 
	semena, a dokumentaciju o ispitivanju semena najmanje šest godina od dana 
	izdavanja izveštaja iz stava 1. ovog člana.</p>
	<p>Akreditovana laboratorija dužna je da čuva ispitane 
	uzorke krtole, lukovice i češnjeva mesec dana od dana izdavanja izveštaja o 
	ispitivanju njihovog kvaliteta, a dokumentaciju o ispitivanju šest godina od 
	dana izdavanja izveštaja iz stava 1. ovog člana.</p>
	<p>Ministar propisuje metode uzorkovanja i ispitivanja 
	kvaliteta semena, obrazac izveštaja o ispitivanju kvaliteta semena, kao i 
	način čuvanja uzoraka krtola, lukovica i češnjeva.</p>
	<p class="clan">Član 34.</p>
	<p>Dorađivač semena, odnosno uvoznik odgovoran je za štetu 
	krajnjem korisniku ako seme ne ispunjava uslove u pogledu deklarisane vrste, 
	sorte i kvaliteta semena. </p>
	<p class="clan">VI. PAКOVANJE, DEКLARISANJE I OBELEŽAVANJE</p>
	<p class="clan">Član 35.</p>
	<p>Seme u prometu mora biti upakovano u originalno 
	pakovanje na način koji obezbeđuje očuvanje njegovog kvaliteta.</p>
	<p class="clan">Član 36.</p>
	<p>Seme u prometu mora da odgovara kvalitetu označenom u 
	deklaraciji i na etiketi.</p>
	<p class="clan">Član 37.</p>
	<p>U zavisnosti od vrste i kategorije semena deklaracija i 
	etiketa mora biti jedinstvena prema sadržaju, veličini, boji i mora imati 
	serijski broj.</p>
	<p class="clan">Član 38.</p>
	<p>Etiketu izdaje stručna organizacija koju ovlasti 
	ministar.</p>
	<p>Etiketu za sitna pakovanja semena izdaje dorađivač, 
	odnosno uvoznik.</p>
	<p>Stručna organizacija iz stava 1. ovog člana mora da 
	ispunjava uslove u pogledu stručnog kadra, uređaja, opreme i prostora.</p>
	<p>Stručna organizacija vodi evidenciju o izdatim 
	etiketama.</p>
	<p>Ministar propisuje bliže uslove koje mora da ispunjava 
	stručna organizacija iz stava 1. ovog člana, veličinu pojedinačnih pakovanja 
	semena u zavisnosti od vrste poljoprivrednog bilja, kao i sadržinu, oblik i 
	način vođenja evidencije o izdatim etiketama.</p>
	<p class="clan">Član 39.</p>
	<p>Zabranjeno je stavljanje u promet semena kojem je rok 
	važenja na deklaraciji i etiketi istekao.</p>
	<p>Seme iz stava 1. ovog člana može da se stavi u promet 
	ako se u postupku ispitivanja utvrdi da odgovara propisanom kvalitetu.</p>
	<p>Seme iz stava 2. ovog člana pakuje se i obeležava u 
	skladu sa članom 38. ovog zakona.</p>
	<p class="clan">Član 40.</p>
	<p>Zabranjeno je prepakivanje i razmeravanje izvornog 
	originalnog pakovanja semena iz domaće proizvodnje i uvoza.</p>
	<p>Izuzetno od stava 1. ovog člana dorađivač, odnosno 
	uvoznik može da vrši prepakivanje semena, uz saglasnost Ministarstva.</p>
	<p>Zahtev za prepakivanje semena dorađivač, odnosno uvoznik 
	podnosi Ministarstvu.</p>
	<p>Uz zahtev iz stava 3. ovog člana dorađivač, odnosno 
	uvoznik prilaže deklaraciju, odnosno sertifikat o sortnosti semena (OECD), 
	sertifikat o kvalitetu semena (ISTA) i fitosertifikat.</p>
	<p class="clan">VII. PROMET SEMENA</p>
	<p class="clan">Član 41.</p>
	<p>Prometom semena može da se bavi privredno društvo, 
	odnosno preduzeće, drugo pravno lice i preduzetnik, koji je upisan u 
	Registar.</p>
	<p>Prometom semena na veliko može da se bavi privredno 
	društvo, odnosno preduzeće, drugo pravno lice i preduzetnik ako za poslove 
	prometa semenom ima najmanje jedno zaposleno lice diplomiranog inženjera 
	poljoprivrede smera ratarskog, povrtarskog ili opšteg.</p>
	<p>Prometom semena na malo može da se bavi privredno 
	društvo, odnosno preduzeće, drugo pravno lice i preduzetnik ako u svakom 
	prodajnom objektu ima zaposleno lice sa najmanje IV stepenom stručne spreme 
	poljoprivredne struke.</p>
	<p class="clan">Član 42.</p>
	<p>U promet može da se stavi seme sorti koje su upisane u 
	Registar sorti poljoprivrednog bilja, kao i nesortno seme.</p>
	<p class="clan">Član 43. </p>
	<p>Seme u prometu mora da se skladišti i čuva na način i 
	pod uslovima koji obezbeđuju očuvanje kvaliteta semena.</p>
	<p>Promet semena ne može da se obavlja van prodajnog 
	objekta.</p>
	<p>Ministar propisuje bliže uslove koje treba da ispuni 
	prodajni objekat iz stava 1. ovog člana.</p>
	<p class="clan">VIII. UVOZ SEMENA</p>
	<p class="clan">Član 44.</p>
	<p>Uvozom semena može da se bavi privredno društvo, 
	odnosno preduzeće, drugo pravno lice i preduzetnik, ako je upisano u 
	Registar.</p>
	<p>Subjekti iz stava 1. ovog člana mogu da uvoze seme 
	sorti koje su upisane u Registar sorti poljoprivrednog bilja i koje ima 
	fitosertifikat izdat od nadležnog organa zemlje izvoznice, kao i nesortno 
	seme.</p>
	<p class="clan">Član 45. </p>
	<p>Seme može da se uvozi samo u originalnom pakovanju.</p>
	<p>Naturalno seme može da se uvozi ako je sortno i ako je 
	proizvedeno za račun domaćeg naručioca.</p>
	<p>Seme iz stava 2. ovog člana mora da bude upakovano i 
	označeno etiketom sive boje.</p>
	<p>Uvoznik je dužan da vodi evidenciju o uvezenim 
	količinama semena i semenskih mešavina.</p>
	<p>Ministar propisuje sadržaj, oblik i način vođenja 
	evidencije iz stava 4. ovog člana.</p>
	<p class="clan">Član 46.</p>
	<p>Uvezeno seme uz otpremnicu, mora da ima fitosertifikat, 
	sertifikat o sortnosti semena (OECD) i sertifikat o kvalitetu semena (ISTA).</p>
	<p>Uvezeno seme mora da ima deklaraciju izdatu od 
	nadležnog organa zemlje izvoznice, a pri stavljanju u promet na teritoriji 
	Republike obeležava se u skladu sa članom 38. ovog zakona.</p>
	<p>Seme biljnih vrsta koje nisu obuhvaćene sistemom OECD 
	sertifikacije, kao i uvoz semena iz zemalja koje nisu članice OECD, mora da 
	prati dokument o sortnosti izdat od nadležnog organa zemlje izvoznice.</p>
	<p>Кvalitet semena iz stava 3. ovog člana mora da bude 
	ispitan u skladu sa ovim zakonom.</p>
	<p class="clan">IH. RASAD POLJOPRIVREDNOG BILJA</p>
	<p class="clan">Član 47.</p>
	<p>Proizvodnjom rasada može da se bavi privredno društvo, 
	odnosno preduzeće, drugo pravno lice i preduzetnik (u daljem tekstu: 
	proizvođač rasada), koji je upisan u Registar.</p>
	<p>Proizvodnjom rasada može da se bavi i fizičko lice na 
	osnovu zaključenog ugovora o saradnji sa proizvođačem rasada, a rasad 
	proizveden u toj saradnji smatra se proizvodnjom proizvođača.</p>
	<p class="clan">Član 48.</p>
	<p>Upis u Registar vrši se na osnovu zahteva koji 
	proizvođač rasada podnosi Ministarstvu.</p>
	<p>Zahtev za upis u Registar sadrži:</p>
	<p>1) podatke o proizvođaču rasada (naziv, sedište, 
	adresa, matični broj i poreski broj);</p>
	<p>2) šifru delatnosti proizvođača rasada;</p>
	<p>3) podatke o mestu proizvodnje rasada (katastarska 
	parcela, objekat, obrada, nega, zaštita zemljišta i očuvanje bioloških i 
	hemijskih svojstava zemljišta za proizvodnju rasada);</p>
	<p>4) podatke o odgovornom licu (ime i prezime, adresa, 
	jedinstveni matični broj i dokaz da ima najmanje bv stepen stručne spreme 
	poljoprivredne struke, smer biljne proizvodnje).</p>
	<p>Ako proizvođač rasada obavlja delatnost na više 
	različitih mesta, u zahtevu navodi podatke iz stava 2. tač. 3) i 4) ovog 
	člana za svako mesto proizvodnje.</p>
	<p>Ministar donosi rešenje o upisu u Registar.</p>
	<p>Proizvođač rasada je dužan da svaku promenu podataka 
	prijavi Ministarstvu u roku od 15 dana od dana nastale promene.</p>
	<p class="clan">Član 49.</p>
	<p>Podaci iz Registra su javni.</p>
	<p>Ministar bliže propisuje sadržinu i način vođenja 
	Registra.</p>
	<p class="clan">Član 50.</p>
	<p>Proizvođač rasada briše se iz Registra ako svojom 
	odlukom prestane da obavlja delatnost proizvodnje rasada ili ako prestane da 
	ispunjava uslove iz člana 48. stav 2. tač. 3) i 4) ovog zakona. 
	</p>
	<p class="clan">Član 51.</p>
	<p>Rasad može da se proizvodi samo od sorti koje su 
	upisane u Registar sorti poljoprivrednog bilja, kao i od proizvodnog semena 
	cveća, aromatičnog, lekovitog i začinskog bilja.</p>
	<p class="clan">Član 52.</p>
	<p>Proizvođač rasada dužan je da čuva originalnu ambalažu, 
	potvrdu o poreklu semena ili račun o kupljenom semenu i da vodi evidenciju o 
	proizvodnji rasada, kao i o količini proizvedenog rasada.</p>
	<p>Proizvođač rasada dužan je da Ministarstvu podnese 
	izveštaj o količini proizvedenog rasada najkasnije do 31. decembra tekuće 
	godine.</p>
	<p>Ministar propisuje sadržinu, oblik i način vođenja 
	evidencije, kao i obrazac izveštaja iz stava 2. ovog člana.</p>
	<p class="clan">Član 53.</p>
	<p>Rasad koji se uvozi mora da bude proizveden od semena 
	sorti koje su upisane u Registar sorti poljoprivrednog bilja, osim za sorte 
	cveća, lekovitog, aromatičnog i začinskog bilja.</p>
	<p>Rasad iz stava 1. ovog člana mora da prati sertifikat o 
	sortnosti semena od koga je rasad proizveden izdat od nadležnog organa zemlje 
	izvoznice.</p>
	<p class="clan">Član 54.</p>
	<p>Rasad u prometu mora da bude deklarisan i zdravstveno 
	ispravan.</p>
	<p>Rasad iz domaće proizvodnje deklariše proizvođač, a 
	rasad iz uvoza deklariše uvoznik.</p>
	<p>Na ambalaži rasada proizvođač odnosno uvoznik stavlja 
	etiketu koja sadrži:</p>
	<p>1) ime proizvođača odnosno uvoznika;</p>
	<p>2) naziv vrste, sorte i kategorije semena od kojeg je 
	rasad proizveden;</p>
	<p>3) broj uverenja o zdravstvenom stanju rasada.</p>
	<p class="clan">Član 55.</p>
	<p>Prometom rasada može da se bavi privredno društvo, 
	odnosno preduzeće, drugo pravno lice i preduzetnik, koji je upisan u 
	Registar.</p>
	<p class="clan">Član 56.</p>
	<p>Proizvođač rasada može po prethodno pribavljenoj 
	saglasnosti Ministarstva za račun inostranog naručioca da proizvodi rasad 
	sorte koja nije upisana u Registar sorti poljoprivrednog bilja na osnovu 
	ugovora sa inostranim naručiocem prema kojem isti preuzima celokupnu 
	količinu proizvedenog rasada.</p>
	<p>Rasad iz stava 1. ovog člana nije dozvoljeno stavljati u 
	promet na teritoriji Republike.</p>
	<p class="clan">H. MICELIJE JESTIVIH I LEКOVITIH GLJIVA</p>
	<p class="clan">Član 57.</p>
	<p>Proizvodnjom micelija jestivih i lekovitih gljiva (u 
	daljem tekstu: micelije) može da se bavi privredno društvo, odnosno 
	preduzeće, drugo pravno lice i preduzetnik (u daljem tekstu: proizvođač 
	micelija), koji je upisan u Registar.</p>
	<p>Proizvodnjom micelija može da se bavi i fizičko lice na 
	osnovu zaključenog ugovora o saradnji sa proizvođačem micelija, a micelije 
	proizvedene u toj saradnji smatraju se proizvodnjom proizvođača.</p>
	<p class="clan">Član 58.</p>
	<p>Upis u Registar vrši se na osnovu zahteva koji 
	proizvođač micelija podnosi Ministarstvu.</p>
	<p>Zahtev za upis u Registar sadrži:</p>
	<p>1) podatke o proizvođaču micelija (naziv, sedište, 
	adresa, matični broj i poreski broj);</p>
	<p>2) šifru delatnosti proizvođača micelija;</p>
	<p>3) podatke o mestu proizvodnje micelija (objekat, 
	oprema, instrumenti i laboratorijske knjige);</p>
	<p>4) podatke o odgovornom licu (ime i prezime, adresa, 
	jedinstveni matični broj i dokaz da ima najmanje bv stepen stručne spreme 
	poljoprivredne struke, smer biljne proizvodnje).</p>
	<p>Ako proizvođač micelija obavlja delatnost na više 
	različitih mesta, u zahtevu navodi podatke iz stava 2. tač. 3) i 4) ovog 
	člana za svako mesto proizvodnje.</p>
	<p>Ministar donosi rešenje o upisu u Registar.</p>
	<p>Proizvođač micelija je dužan da svaku promenu podataka 
	prijavi Ministarstvu u roku od 15 dana od dana nastale promene.</p>
	<p class="clan">Član 59.</p>
	<p>Podaci iz Registra su javni.</p>
	<p>Ministar bliže propisuje sadržinu i način vođenja 
	Registra.</p>
	<p class="clan">Član 60.</p>
	<p>Proizvođač micelija briše se iz Registra ako svojom 
	odlukom prestane da obavlja delatnost proizvodnje micelija ili ako prestane da 
	ispunjava uslove iz člana 58. stav 2. tač. 3) i 4) ovog zakona. 
	</p>
	<p class="clan">Član 61.</p>
	<p>Proizvođač micelija je dužan da vodi evidenciju o 
	proizvodnji i količini proizvedene micelije i da o tome podnese izveštaj 
	Ministarstvu najkasnije do 31. decembra tekuće godine.</p>
	<p>Ministar propisuje obrazac izveštaja iz stava 1. ovog 
	člana.</p>
	<p class="clan">Član 62.</p>
	<p>Micelije u prometu moraju da budu upakovane i 
	deklarisane.</p>
	<p>Micelije u prometu moraju da odgovaraju deklarisanoj 
	vrsti, soju i moraju da budu zdravstveno ispravne (bez prisustva virusa, 
	bakterija, gljiva, nematoda, insekata, grinja i dr).</p>
	<p>Micelije iz domaće proizvodnje deklariše proizvođač 
	micelija, a micelije iz uvoza deklariše uvoznik.</p>
	<p class="clan">Član 63.</p>
	<p>Prometom micelija može da se bavi privredno društvo, 
	odnosno preduzeće, drugo pravno lice i preduzetnik, koji je upisan u 
	Registar.</p>
	<p class="hide-change" style="text-align: center"><em>XI. PRIZNAVANJE SORTI POLJOPRIVREDNOG BILJA I UPIS U 
	REGISTAR SORTI POLJOPRIVREDNOG BILJA</em></p>
<p class="hide-change" style="text-align: center"><em>Čl. 64-89</em></p>
	<p class="hide-change" style="text-align: center"><em>Prestali su da 
	važe(vidi član 50. Zakona o priznavanju sorti poljoprivrednog bilja – 
	30/2010-111).</em></p>
<p class="clan">HII. POSTКONTROLNA ISPITIVANJA SEMENA</p>
	<p class="clan">Član 90.</p>
	<p>Osnovno i sertifikovano seme koje se proizvodi, 
	dorađuje i stavlja u promet podleže postkontrolnom ispitivanju.</p>
	<p>Za postkontrolno ispitivanje semena iz stava 1. ovog 
	člana koristi se standardni uzorak semena kao kontrolni uzorak.</p>
	<p>Postkontrolnim ispitivanjem semena proverava se 
	originalnost (sortnost) i genetička čistoća semena.</p>
	<p class="clan">Član 91.</p>
	<p>Postkontrolno ispitivanje semena vrši Ministarstvo.</p>
	<p>Postkontrolna ispitivanja semena Ministarstvo može da 
	poveri ovlašćenoj organizaciji iz člana 13. ovog zakona.</p>
	<p class="clan">Član 92.</p>
	<p>Ministar propisuje metode uzimanja uzoraka semena, 
	procenat uzoraka koji se uzima svake godine za postkontrolno ispitivanje 
	semena, kao i način vršenja postkontrolnog ispitivanja semena.</p>
	<p class="clan">Član 93.</p>
	<p>Troškove postkontrolnog ispitivanja semena snosi 
	privredno društvo, odnosno preduzeće, drugo pravno lice ili preduzetnik od 
	koga je uzorak semena uzet ako seme ne odgovara propisanom, odnosno 
	deklarisanom kvalitetu, odnosno Ministarstvo ako seme odgovara propisanom, 
	odnosno deklarisanom kvalitetu.</p>
	<p>Troškovi iz stava 1. ovog člana utvrđuju se u skladu s 
	propisima o naknadama troškova u upravnom postupku.</p>
	<p class="clan">HIII. NADZOR</p>
	<p class="clan">Član 94.</p>
	<p>Ministarstvo vrši nadzor nad primenom odredaba ovog 
	zakona i propisa donetih na osnovu ovog zakona.</p>
	<p>Ministarstvo vrši inspekcijski nadzor preko inspektora 
	nadležnog za poslove semena (u daljem tekstu: inspektor).</p>
	<p>Poslove inspektora može da obavlja diplomirani inženjer 
	poljoprivrede za voćarstvo i vinogradarstvo, zaštitu bilja ili ratarstvo i 
	diplomirani inženjer agronomije sa najmanje tri godine radnog iskustva i 
	položenim stručnim ispitom.</p>
	<p class="clan">Član 95.</p>
	<p>Privredno društvo, odnosno preduzeće, drugo pravno lice 
	i preduzetnik koji podleže nadzoru iz čl. 96. i 97. ovog zakona dužno je da 
	inspektoru omogući vršenje inspekcijskog nadzora i da mu bez odlaganja stavi 
	na uvid i raspolaganje potrebnu dokumentaciju i druge dokaze i izjasni se o 
	činjenicama koje su od značaja za vršenje nadzora.</p>
	<p class="clan">Član 96.</p>
	<p>U vršenju poslova inspekcijskog nadzora inspektor ima 
	pravo i dužnost da:</p>
	<p>1) vrši kontrolu da li je proizvođač semena upisan u 
	Registar proizvođača semena, rasada, micelija jestivih i lekovitih gljiva;</p>
	<p>2) vrši kontrolu ispunjenosti uslova iz člana 6. stav 2. 
	tač. 3), 4) i 5) ovog zakona;</p>
	<p>3) vrši kontrolu dokumentacije i vođenja evidencije o 
	proizvodnji semena;</p>
	<p>4) vrši kontrolu procesa proizvodnje;</p>
	<p>5) vrši kontrolu da li se povereni poslovi vrše u 
	skladu sa odredbama ovog zakona i propisima donetim na osnovu njega;</p>
	<p>6) vrši kontrolu da li je dorađivač upisan u Registar 
	dorađivača semena;</p>
	<p>7) vrši kontrolu ispunjenosti uslova iz člana 21. stav 
	2. tač. 3), 4) i 5) ovog zakona;</p>
	<p>8) vrši kontrolu dokumentacije i vođenja evidencije o 
	masi preuzetog naturalnog i dorađenog semena;</p>
	<p>9) vrši kontrolu i nadzire postupak uništavanja otpada 
	koji je nastao doradom semena;</p>
	<p>10) vrši kontrolu prijavljivanja od strane dorađivača 
	preuzete količine naturalnog semena za svaki semenski usev;</p>
	<p>11) vrši kontrolu kvaliteta semena u doradi i prometu;</p>
	<p>12) vrši kontrolu dokumentacije o ispitivanju semena, 
	čuvanja uzoraka semena od strane akreditovane laboratorije;</p>
	<p>13) vrši kontrolu ispunjenosti uslova stručnih 
	organizacija koje vrše štampanje etiketa i kontrolu evidencije izdatih 
	etiketa;</p>
	<p>14) vrši kontrolu upisa prometnika u Registar;</p>
	<p>15) vrši kontrolu prometa i korišćenja semena;</p>
	<p>16) vrši kontrolu ispunjenosti uslova prodajnog objekta;</p>
	<p>17) vrši kontrolu upisa uvoznika u Registar;</p>
	<p>18) vrši kontrolu vođenja evidencije o uvezenim 
	količinama semena i semenskih mešavina;</p>
	<p>19) vrši kontrolu da li je proizvođač rasada upisan u 
	Registar proizvođača semena, rasada, micelija jestivih i lekovitih gljiva;</p>
	<p>20) vrši kontrolu ispunjenosti uslova iz člana 48. stav 
	2. tač. 3) i 4) ovog zakona;</p>
	<p>21) vrši kontrolu čuvanja originalne ambalaže, potvrde o 
	poreklu semena ili računa o kupljenom semenu kao i vođenje evidencije o 
	proizvodnji i količini proizvedenog rasada;</p>
	<p>22) vrši kontrolu da li je proizvođač prijavio količinu 
	proizvedenog rasada u roku;</p>
	<p>23) vrši kontrolu rasada u proizvodnji i prometu;</p>
	<p>24) vrši kontrolu ispunjenosti uslova iz člana 58. stav 
	2. tač. 3) i 4) ovog zakona;</p>
	<p>25) vrši kontrolu da li je proizvođač, odnosno 
	prometnik micelija upisan u Registar proizvođača semena, rasada, micelija 
	jestivih i lekovitih gljiva;</p>
	<p>26) vrši kontrolu vođenja evidencije o proizvodnji i 
	količini proizvedene micelije;</p>
	<p>27) vrši kontrolu proizvodnje i prometa micelija;</p>
	<p>28) vrši kontrolu uvođenja novih sorti u proizvodnju i 
	odobravanje uvođenja u proizvodnju strane sorte;</p>
	<p>29) vrši kontrolu održavanja sorte po propisanim 
	metodama;</p>
	<p>30) vrši kontrolu da li su uvezene sorte upisane u 
	Registar sorti poljoprivrednog bilja;</p>
	<p>31) uzima uzorke semena, bez naknade, radi ispitivanja i 
	utvrđivanja kvaliteta semena i za postkontrolne testove;</p>
	<p>32) proverava da li je u postupku kontrole proizvodnje 
	semena sorta čije se seme proizvodi upisana u Registar sorti poljoprivrednog 
	bilja, odnosno u registar zaštićenih sorti i da li je regulisano pravo 
	korišćenja sorte sa nosiocem prava zaštite sorte;</p>
	<p>33) kontroliše izvršavanje mera po ovom zakonu.</p>
	<p class="clan">Član 97.</p>
	<p>U vršenju poslova iz člana 96. ovog zakona inspektor je 
	ovlašćen i dužan da:</p>
	<p>1) zabrani proizvodnju semena ako proizvođač nije upisan 
	u Registar proizvođača semena ili više ne ispunjava uslove iz člana 6. stav 
	2. tač. 3), 4) i 5) ovog zakona;</p>
	<p>2) zabrani proizvodnju ako nije prijavljena u skladu sa 
	članom 14. ovog zakona;</p>
	<p>3) zabrani proizvodnju, korišćenje i promet semena sorti 
	koje nisu upisane u Registar sorti poljoprivrednog bilja, odnosno koje su 
	brisane iz Registra sorti poljoprivrednog bilja;</p>
	<p>4) zabrani doradu semena ako dorađivač nije upisan u 
	Registar ili više ne ispunjava uslove iz člana 21. ovog zakona;</p>
	<p>5) zabrani doradu, korišćenje i promet naturalnog semena 
	koje nema uverenje o priznavanju semenskog useva;</p>
	<p>6) zabrani proizvodnju, doradu, korišćenje i stavljanje u 
	promet semena suprotno odredbama ovog zakona;</p>
	<p>7) zabrani promet semena van prodajnog objekta;</p>
	<p>8) oduzme i uništi seme koje se proizvodi, dorađuje, 
	koristi ili stavlja u promet suprotno odredbama ovog zakona;</p>
	<p>9) naredi otklanjanje utvrđene nepravilnosti kada u 
	postupku nadzora utvrdi da propis o semenu nije primenjen ili je nepravilno 
	primenjen i odredi za to potreban rok;</p>
	<p>10) zabrani stavljanje semena u promet koje nije 
	dorađeno, koje nije propisno upakovano, nije u originalnom pakovanju, nije 
	deklarisano i obeleženo u skladu sa ovim zakonom, koje ne odgovara 
	propisanom kvalitetu ili čiji kvalitet nije utvrđen na propisan način;</p>
	<p>11) zabrani stavljanje u promet semena kome je rok važenja 
	na deklaraciji i etiketi istekao;</p>
	<p>12) zabrani proizvodnju rasada ako proizvođač rasada 
	nije upisan u Registar ili više ne ispunjava uslove iz člana 48. ovog zakona;</p>
	<p>13) zabrani proizvodnju, korišćenje i stavljanje u promet 
	rasada suprotno odredbama ovog </p>
	<p><span>&nbsp;&nbsp; </span>zakona;</p>
	<p>14) oduzme i uništi rasad koji je stavljen u promet 
	suprotno odredbama ovog zakona;</p>
	<p>15) zabrani proizvodnju micelija ako proizvođač micelija 
	nije upisan u Registar ili više ne ispunjava uslove iz člana 58. ovog zakona;</p>
	<p>16) zabrani proizvodnju, korišćenje i stavljanje u promet 
	micelija suprotno odredbama ovog zakona;</p>
	<p>17) oduzme i uništi micelije koji je stavljen u promet 
	suprotno odredbama ovog zakona.</p>
	<p>Mere iz stava 1. ovog člana nalažu se rešenjem 
	inspektora u upravnom postupku.</p>
	<p>Troškovi koji nastanu prilikom oduzimanja, čuvanja i 
	uništavanja semena, rasada i micelija na osnovu ovlašćenja iz stava 1. tač. 
	8), 14) i 17) ovog člana padaju na teret lica od kojeg je seme oduzeto.</p>
	<p>Oduzeto seme koje može da se koristi za ishranu riba i 
	stoke i za proizvodnju stočne hrane može da se ustupa javnom licitacijom 
	zainteresovanom privrednom društvu, odnosno preduzeću ili drugom pravnom i 
	fizičkom licu i preduzetniku samo za te namene.</p>
	<p class="clan">Član 98.</p>
	<p>U vršenju inspekcijskog nadzora ispitivanja i utvrđivanja 
	kvaliteta uzorka semena uzorak semena uzima inspektor.</p>
	<p>Ispitivanje i utvrđivanje kvaliteta uzorka semena 
	Ministarstvo može da poveri akreditovanoj laboratoriji.</p>
	<p>Troškove ispitivanja i utvrđivanja kvaliteta uzoraka 
	semena iz stava 1. ovog člana snosi pravno lice ili preduzetnik od koga je 
	uzorak uzet, ako seme ne odgovara propisanom, odnosno deklarisanom 
	kvalitetu, odnosno Ministarstvo ako seme odgovara propisanom, odnosno 
	deklarisanom kvalitetu.</p>
	<p>Troškovi iz stava 3. ovog člana utvrđuju se u skladu s 
	propisima o naknadama troškova u upravnom postupku.</p>
	<p class="clan">Član 99.</p>
	<p>Protiv rešenja inspektora može se izjaviti žalba u roku 
	od osam dana od dana dostavljanja rešenja.</p>
	<p>Žalba ne odlaže izvršenje rešenja.</p>
	<p>Po žalbi protiv prvostepenog rešenja inspektora rešava 
	ministar.</p>
	<p>Rešenje iz stava 3. ovog člana konačno je.</p>
	<p class="clan">HIV. КAZNENE ODREDBE</p>
	<p class="clan">Član 100.</p>
	<p>Novčanom kaznom od 200.000 do 3.000.000 dinara kazniće 
	se za privredni prestup privredno društvo, odnosno preduzeće ili drugo 
	pravno lice, ako:</p>
	<p>1) postupi suprotno odredbama člana 4. ovog zakona;</p>
	<p>2) se bavi proizvodnjom, prometom i uvozom semena ili 
	proizvodnjom i prometom rasada ili proizvodnjom i prometom micelija a nije 
	upisano u Registar proizvođača semena, rasada, micelija jestivih i lekovitih 
	gljiva (član 5. stav 1, član 41. stav 1, član 44. stav 1, član 47. stav 1, 
	član 55, član 57. stav 1, član 63);</p>
	<p>3) ne prijavi Ministarstvu promenu podataka u 
	propisanom roku (član 6. stav 5, član 21. stav 6, član 48. stav 5, član 58. 
	stav 5);</p>
	<p>4) proizvodi seme suprotno odredbama čl. 10. i 11. ovog 
	zakona;</p>
	<p>5) obavlja poverene poslove stručne kontrole proizvodnje 
	semena iz člana 13. stav 2. ovog zakona, a ne ispunjava propisane uslove 
	(član 13. stav 4); </p>
	<p>6) se bavi doradom semena, a nije upisano u Registar 
	dorađivača semena (član 20);</p>
	<p>7) obavlja ispitivanje i utvrđivanje kvaliteta semena, a 
	ne ispunjava propisane uslove iz člana 32. st. 1. i 2. ovog zakona;</p>
	<p>8) stavlja u promet seme koje ne odgovara propisanim 
	normama kvaliteta označenim u deklaraciji i na etiketi (član 36);</p>
	<p>9) izdaje etiketu, a ne ispunjava uslove iz člana 38. 
	stav 3. ovog zakona;</p>
	<p>10) stavi u promet seme za koje je rok važenja iz 
	deklaracije i etikete istekao (član 39. stav 1);</p>
	<p>11) stavi u promet seme sorti koja nije upisana u 
	Registar sorti (član 42);</p>
	<p>12) uveze seme suprotno odredbi člana 44. stav 2. ovog 
	zakona;</p>
	<p>13) uvozi seme koje nije u originalnom pakovanju (član 
	45. stav 1);</p>
	<p>14) uvozi naturalno seme suprotno odredbama člana 45. 
	st. 2. i 3. ovog zakona;</p>
	<p>15) proizvodi rasad od sorte koja nije upisana u 
	Registar sorti (član 51);</p>
	<p>16) uvozi rasad koji nije proizveden od semena sorti 
	koje su upisane u Registar sorti i koji ne prati sertifikat o sortnosti 
	semena (član 53);</p>
	<p>17) sortu koja je brisana iz Registra sorti stavi u 
	promet posle tri godine od dana brisanja iz Registra sorti (član 82. stav 2);</p>
	<p>18) poverene poslove kontrole održavanja sorte ne vrši u 
	skladu sa ovim zakonom i propisima donetim na osnovu njega (član 87);</p>
	<p>19) ne postupi po rešenju inspektora u skladu sa ovim 
	zakonom.</p>
	<p>Za privredni prestup iz stava 1. ovog člana kazniće se 
	novčanom kaznom od 50.000 do 200.000 dinara i odgovorno lice u privrednom 
	društvu, odnosno preduzeću ili drugom pravnom licu.</p>
	<p>Za radnje iz stava 1. ovog člana pored novčane kazne 
	može se izreći i zaštitna mera zabrane obavljanja određenih delatnosti za 
	pravno lice i odgovornom licu da vrši određene poslove u trajanju od šest 
	meseci do deset godina.</p>
	<p class="clan">Član 101.</p>
	<p>Novčanom kaznom od 150.000 do 1.000.000 dinara kazniće 
	se za prekršaj privredno društvo, odnosno preduzeće ili drugo pravno lice, 
	ako:</p>
	<p>1) stavlja u promet naturalno seme suprotno odredbama 
	člana 19. ovog zakona;</p>
	<p>2) postupi suprotno odredbi člana 26. stav 3. ovog 
	zakona;</p>
	<p>3) ne čuva ispitane uzorke semena i dokumentaciju o 
	ispitivanju semena u skladu sa odredbom člana 33. stav 2. ovog zakona;</p>
	<p>4) ne čuva ispitane uzorke krtole, lukovice i češnjeva 
	kao i dokumentaciju o njihovom ispitivanju u skladu sa odredbom člana 33. stav 
	3. ovog zakona;</p>
	<p>5) stavi u promet seme suprotno odredbi člana 35. ovog 
	zakona;</p>
	<p>6) prepakuje i razmerava izvorno originalno pakovanje 
	semena iz domaće proizvodnje i uvoza (član 40. stav 1);</p>
	<p>7) seme u prometu ne skladišti i ne čuva u propisanim 
	uslovima (član 43. stav 1);</p>
	<p>8) postupi suprotno odredbi člana 52. stav 1. ovog 
	zakona;</p>
	<p>9) u promet stavlja rasad koji nije deklarisan i 
	zdravstveno ispravan (član 54. stav 1);</p>
	<p>10) proizvodi rasad za račun inostranog naručioca bez 
	saglasnosti Ministarstva (član 56. stav 1);</p>
	<p>11) postupi suprotno odredbi člana 56. stav 2. ovog 
	zakona;</p>
	<p>12) stavi u promet micelije suprotno odredbama člana 
	62. ovog zakona.</p>
	<p>Za prekršaj iz stava 1. ovog člana kazniće se novčanom 
	kaznom od 20.000 do 50.000 dinara i odgovorno lice u privrednom društvu, 
	odnosno preduzeću ili drugom pravnom licu.</p>
	<p class="clan">Član 102.</p>
	<p>Novčanom kaznom od 100.000 do 500.000 dinara kazniće se 
	za prekršaj privredno društvo, odnosno preduzeće ili drugo pravno lice, ako:</p>
	<p>1) Ministarstvu ne podnese prijavu za vršenje kontrole 
	proizvodnje u roku iz člana 14. ovog zakona;</p>
	<p>2) Ministarstvu ne dostavi uverenje o priznavanju 
	semenskog useva predosnovnog semena u roku iz člana 15. stav 3. ovog zakona;</p>
	<p>3) ne vodi evidenciju i ne čuva dokumentaciju u skladu 
	sa odredbama člana 25. ovog zakona;</p>
	<p>4) Ministarstvu ne podnese prijavu za svaki semenski 
	usev (izolaciju) o količini naturalnog semena u propisanom roku (član 28. 
	stav 3);</p>
	<p>5) vrši promet semena van prodajnog objekta (član 43. 
	stav 2);</p>
	<p>6) ne vodi evidenciju o uvezenim količinama semena i 
	semenskih mešavina (član 45. stav 4);</p>
	<p>7) Ministarstvu ne podnese izveštaj o količini 
	proizvedenog rasada u propisanom roku (član 52. stav 2);</p>
	<p>8) ne vodi evidenciju o proizvodnji i količini 
	proizvedenih micelija i o tome ne podnese izveštaj Ministarstvu do 
	propisanog roka (član 61. stav 1).</p>
	<p>Za prekršaj iz stava 1. ovog člana kazniće se novčanom 
	kaznom od 10.000 do 30.000 dinara i odgovorno lice u privrednom društvu, 
	odnosno preduzeću ili drugom pravnom licu.</p>
	<p class="clan">Član 103.</p>
	<p>Ako radnje iz člana 100. stav 1. tač. 1) do 4), tač. 6) 
	do 8), tač. 10) do 17) i tačka 19), člana 101. stav 1. tač. 1) i 2), tač. 5) 
	do 12) i člana 102. ovog zakona učini preduzetnik, kazniće se za prekršaj 
	novčanom kaznom od 5.000 do 500.000 dinara.</p>
	<p class="clan">Član 104.</p>
	<p>Novčanom kaznom od 2.500 do 50.000 dinara kazniće se za 
	prekršaj fizičko lice ako se bavi proizvodnjom semena, rasada ili micelija, a 
	nije zaključilo ugovor sa proizvođačem semena, rasada, odnosno micelija (član 
	5. stav 2, član 47. stav 2, član 57. stav 2).</p>
	<p class="clan">HV. PRELAZNE I ZAVRŠNE ODREDBE</p>
	<p class="clan">Član 105.</p>
	<p>Privredno društvo, odnosno preduzeće, drugo pravno lice 
	i preduzetnik, koji se bave proizvodnjom semena, doradom, prometom i uvozom 
	semena dužni su da svoje poslovanje usklade sa odredbama ovog zakona u roku 
	od jedne godine od dana stupanja na snagu ovog zakona.</p>
	<p class="clan">Član 106.</p>
	<p>Do donošenja propisa na osnovu ovlašćenja iz ovog zakona 
	primenjivaće se propisi doneti na osnovu Zakona o semenu i sadnom materijalu 
	(„Službeni glasnik RS”, br. 54/93 i 35/94) i Zakona o priznavanju sorti 
	poljoprivrednog i šumskog bilja („Službeni list SRJ”, br. 12/98 i 37/02) ako 
	nisu u suprotnosti sa ovim zakonom.</p>
	<p class="clan">Član 107.</p>
	<p>Danom stupanja na snagu ovog zakona prestaju da važe 
	odredbe Zakona o semenu i sadnom materijalu („Službeni glasnik RS”, br. 
	54/93 i 35/94) koje se odnose na seme i odredbe Zakona o priznavanju sorti 
	poljoprivrednog i šumskog bilja („Službeni list SRJ”, br. 12/98 i 37/02) koje 
	se odnose na priznavanje sorti semena. </p>
	<p class="clan">Član 108.</p>
	<p>Ovaj zakon stupa na snagu osmog dana od dana 
	objavljivanja u „Službenom glasniku Republike Srbije”.</p>
	