


	
	Zakon

	


	
	На основу члана 35. став 3. Закона о планирању и изградњи („Службени гласник РС”, бр. 72/09, 81/09 – исправка, 64/10 – УС и 24/11) и члана 42. став 1. Закона о Влади („Службени гласник РС”, бр. 55/05, 71/05 – исправка, 101/07, 65/08, 16/11, 68/12– УС и 72/12),
	Влада доноси
	
	УРЕДБУ
	о утврђивању Регионалног просторног плана Златиборског и Моравичког управног округа
	
	"Службени гласник РС", број 1 од 4. 
	јануара 
	2013.
	
	Члан 1.
	Утврђује се Регионални просторни план Златиборског и Моравичког управног округа (у даљем тексту: Просторни план), који је одштампан уз ову уредбу и чини њен саставни део.
	Члан 2.
	Просторним планом утврђују се основе организације, коришћења, уређења и заштите подручја Регионалног просторног плана Златиборског и Моравичког управног округа на деловима територија градова: Ужицe и Чачaк и општина: Ариље, Бајина Башта, Косјерић, Нова Варош, Пожега, Прибој, Пријепоље, Сјеница и Чајетина, Горњи Милановац, Ивањица и Лучани.
	Члан 3.
	Просторни план састоји се из текстуалног дела и графичких приказа.
	Текстуални део Просторног плана објављује се у „Службеном гласнику Републике Србије”.
	Графички прикази (рефералне карте) израђени су у размери 1: 150.000, и то: реферална карта брoj 1. – Основна намена простора; реферална карта брoj 2. – Мрежа насеља и инфраструктурни системи; реферална карта брoj 3. – Туризам и заштита простора.
	Графичке приказе из става 3. овог члана, израђене у 25 примерака, оверава својим потписом министар надлежан за послове просторног планирања.
	Члан 4.
	Просторни план спроводи се разрадом планских решења и пропозиција просторним плановима подручја посебне намене, просторним плановима јединица локалне самоуправе, урбанистичким плановима и другим плановима и програмима, као и програмима заштите животне средине.
	Члан 5.
	Графички прикази из члана 3. став 3. ове уредбе, чувају се трајно у Влади (један комплет), Министарству природних ресурса, рударства и просторног планирања (три комплета), Министарству регионалног развоја и локалне самоуправе (један комплет), Министарству саобраћаја (један комплет), Министарству грађевинарства и урбанизма (један комплет), Министарству енергетике, развоја и заштите животне средине (један комплет), Министарству пољопривреде, шумарства и водопривреде (један комплет), граду Ужицу (један комплет), граду Чачку (један комплет), општини Ариље (један комплет), Бајина Башта (један комплет), Косјерић (један комплет), Нова Варош (један комплет), Пожега (један комплет), Прибој (један комплет), Пријепоље (један комплет), Сјеница (један комплет), Чајетина (један комплет), Горњи Милановац (један комплет), Ивањица (један комплет) и Лучани (један комплет), и Републичкој агенцији за просторно планирање (два комплетa). 
	
	Документациона основа на којој се заснива Просторни план чува се у Републичкој агенцији за просторно планирање.
	Члан 6.
	Право на непосредан увид у графичке приказе из члана 3. става 3. ове уредбе имају правна и физичка лица, под условима и на начин које ближе прописује министар надлежан за послове просторног планирања.
	Члан 7.
	Просторни планови посебне намене, просторни планови јединица локалне самоуправе, урбанистички планови и пројекти ускладиће се са одредбама ове уредбе на начин утврђен Просторним планом.
	Планови и програми развоја који се доносе по посебним прописима, прописи и други општи акти ускладиће се са одредбама ове уредбе у року од годину дана од дана њеног ступања на снагу.
	Просторни планови јединица локалне самоуправе, урбанистички планови и урбанистички пројекти, као и планови и програми развоја донети до дана ступања на снагу ове уредбе, примењују се у деловима који нису у супротности са овом уредбом.
	Члан 8.
	Ова уредба ступа на снагу осмог дана од дана објављивања у „Службеном гласнику Републике Србије”.
	
	05 број 110-9467/2012
	У Београду, 29. децембра 2012. године
	
	Влада
	Председник,
	
	Ивица Дачић, с.р.
	
	РЕГИОНАЛНИ ПРОСТОРНИ ПЛАН ЗЛАТИБОРСКОГ И МОРАВИЧКОГ УПРАВНОГ ОКРУГА
	I. ПОЛАЗНЕ ОСНОВЕ
	1. Положај и просторни обухват
	1.1. Положај и основне одлике подручја
	Подручје Регионалног просторног плана Златиборског и Моравичког управног округа (у даљем тексту: Просторни план) заузима југозападни део Републике Србије, на тромеђи Републике Србије, Републике Црне Горе и Босна и Херцеговине (у даљем тексту БиХ), и обухвата територије Златиборског и Моравичког управног округа. Обухваћено је 644 насеља са 512.280 становника1 (односно 538.168 по попису из 2002. године). У физичко-географском погледу обухвата део слива Увца, Лима, Западне Мораве и њихових притока, део средњег Подриња и брдско-планинску зону Таре, Златибора са Муртеницом и Мучњем, Златара, Пештерске висоравни са Јадовником, Озреном и Гиљевом, Камене горе, Рудника, дела Голије са Јавором и делове Сувобора, Маљена и Повлена (са око 6.400 km2 или око 70% изнад 600 mн.в.). Подручје Просторног плана је смештено између Мачванског и Колубарског управног округа (Ваљевско-подрињских планина) на северу, Шумадијског и Рашког управног округа на истоку (у Републици Србији), Републике Српске и реке Дрине на западу (БиХ) и Републике Црне Горе на југу. Издвајају се следеће геоморфолошке целине: планински и брдски терени, који уоквирују подручје региона са северне, западне, јужне и југоисточне стране; и маркантне речне долине Дрине, Увца, Лима и Западне Мораве у којима се композитно смењују клисуре и котлине. Подручје одликује знатна висинска амплитуда, јер се простире у висинским зонама од око 190 mн.в. (на Дрини, код Стрмова у општини Бајина Башта) до 1.833 mн.в. (врх Јанков камен на Голији у општини Ивањица).
	На подручју Просторног плана изражена је велика економско-социјална и територијална поларизација, претежно између северних и јужних делова подручја оба управна округа. У погледу развијености (према Уредби о утврђивању јединствене листе развијености региона и јединица локалне самоуправе за 2011. годину, („Службени гласник РС”, број 69/11) подручје Просторног плана је условно неразвијено према вредности бруто-домаћег производа испод вредности републичког просека. Према степену развијености могу се идентификовати следеће групе јединица локалне самоуправе: 1) развијеност изнад републичког просека – Ариље, Косјерић, Ужице и Чачак; 2) развијеност од 80-100% републичког просека – Горњи Милановац, Лучани и Чајетина; 3) недовољна развијеност од 60 до 80% републичког просека – Бајина Башта и Пожега; 4) изразито недовољна развијеност испод 60% републичког просека (односно испод 50% републичког просека) – Ивањица, Нова Варош, Пријепоље, Прибој и и Сјеница, што их према степену развијености сврстава и у девастирана подручја.
	У структури привреде доминира индустријски сектор са очуваном конкурентношћу појединих успешних предузећа, аграрни начин привређивања, уз релативно развијене делатности терцијарног сектора (трговина, саобраћај, туризам и друго). Специфичне намене на територији Златиборског и Моравичког управног округа од значаја за утврђивање планских решења су: изворишта вода националног и регионалног значаја, са више постојећих и планираних водоакумулација, објектима заштите од вода и друго; подручје западноморавског инфраструктурног коридора и будућег инфраструктурног коридора Београд – Јужни Јадран; шумско подручје и пољопривредно-сточарско подручје; природне и туристичке вредности (са потенцијалима за развој целогодишњег туризма на Златибору, Тари, Голији и другим, интегрално са комплементарним активностима); подручје са изузетним енергетским потенцијалима (хидроенергетски системи на Увцу, Лиму, Ђетињи, Дрини, Белом Рзаву и Црном Рзаву, уз могућност доградње постојеђих и изградње нових водопривредних објеката на Великом Рзаву, Лиму, Скрапежу, рударско-енергетски комплекс у Штављу и друга); подручје са значајним резервама минералних ресурса; зоне специјалне намене са постојећим и планираним граничним прелазима и дугим граничним појасом према Републици Српској (БиХ) и Републици Црној Гори (у дужини од 326 km) и друго.
	––––––––––––––
	1 Процена Републичког завода за статистику из 2009. године
	
	1.2. Обухват подручја Просторног плана
	Просторни план обухвата целе територије градa Ужицa и општина Ариље, Бајина Башта, Косјерић, Нова Варош, Пожега, Прибој, Пријепоље, Сјеница и Чајетина на подручју Златиборског управног округа (6.148 km2), града Чачка и општина Горњи Милановац, Ивањица и Лучани на подручју Моравичког управног округа (3.036
	km2), укупне површине од 9.184 km2 
	(што представља око 10% територије Републике Србије). Површина територија градова/општина се креће од 349 km2 (Ариље), до 1.090 km2, Ивањица, која по површини спада у веће општине Републике Србије (Графички прилог 1).
	
	2. Обавезе, услови и смернице из планских докумената вишег реда и других развојних докумената
	2.1. Просторни план Републике Србије(„Службени гласник РС”, број 88/10)
	Просторним планом Републике Србије (у даљем тексту: ППРС) предвиђена је децентрализација и регионални развој, на нивоу функционално – економских региона и области, као и дефинисање подстицајних посебних програма и пројеката за подручја са посебним развојним проблемима. Примарно је јачање саобраћајних и инфраструктурних веза, као и развој пројеката у области привреде, саобраћаја, енергетике, туризма и друго. Предметно подручје представља простор веома богатог биолошког и културног диверзитета, где је његово очување и уређење један од приоритета. Коришћење, уређење и заштита подручја Златиборског и Моравичког управног округа ће захтевати озбиљну и систематску организацију на регионалном нивоу, покретање већих развојних пројеката уз неопходно умрежавање јединица локалне самоуправе (са руралним окружењем) око већих урбаних центара. Интегрисани и одрживи развој метрополских подручја подразумева неопходну подршку већих урбаних центара, од којих се у југозападном делу Републике Србије издвајају градови Ужице, Чачак и Нови Пазар са припадајућим функционалним урбаним подручјима, који ће добити подршку за убрзанији развој као регионалне фокусне тачке. Ужице, Чачак и Нови Пазар треба да подстакну достизање укупног полицентричног развоја, односно, успостављање равномерне дистрибуције активности и становништва. Трансгранични пројекти са партнерима из Републике Српске (БиХ) и Републике Црне Горе треба да имају значајну улогу у процесу просторног развоја Југозападне Србије. Битан предуслов је боље повезивање, како према суседним функционалним подручјима у Републици Србији, тако и у правцу Јужног Јадрана и Сарајева, као и повезивање у органску целину простора изузетних предеоних и културних ресурса за развој туризма, уз ограничења које представљају, режими заштите изворишта вода, природних вредности и друга подручја посебне намене. Са становишта просторне дистрибуције и организације пољопривреде, подручје Златиборског и Моравичког управног округа има хетерогене карактеристике у агроеколошком и социоекономском погледу, ниску густину насељености, негативне демографске тенденције (сем у урбаним центрима Ужице и Чачак), недовољно развијену инфраструктуру и више стопе руралног сиромаштва и незапослености. Развојни правац пољопривреде се огледа у производњи хране високе биолошке вредности и/или познатог географског порекла у системима органске, интегралне и традиционалне пољопривреде, паралелено са активностима на одрживом управљању и заштити природних ресурса и развоју локалних прерађивачких капацитета и других пратећих делатности. План оптималне шумовитости до 2014. године у просеку износи око 55% (Златиборски управни округ 70,5% и Моравички управни округ 40,0%) у оквиру кога треба пошумити око 4.500 ha (у Златиборском управном округу 3.500 ha и у Моравичком управном округу 1.000 ha). У сектору управљања водама, као последица глобалних климатских промена очекују се следећи процеси: а) смањивање укупних падавина, посебно у јужном и источном делу; и б) погоршавање екстремних феномена – дужи периоди малих вода, брже концентрације и већи врхови поводња. Утврђен је: 1) Западноморавски регионални систем са подсистемима Рзав, Западна Морава и Увац (са више изворишта); и 2) речни системи – Западноморавски и Дрина са Лимом. Кључни водопривредни објекти и системи су на: Дрини (каскадни системи на потезима Средње и Доње Дрине); Лиму (каскадни системи проточних хидроелектрана); и Великом Рзаву (каскада – Хидроелектрана (у даљем тексту: ХЕ) „Сврачково”, ХЕ „Роге”, ХЕ „Велика Орловача” као кључна акумулација у Србији, запремине преко 700 милиона m3, једна од стратешких резерви воде Републике Србије). Заштита вода се планира реализацијом постројења за пречишћавање отпадних вода (у даљем тексту: ППОВ) у насељима са највећим утицајима на изворишта или на угрожене водотоке: Сјеница, Нова Варош и Ужице. У експлоатацији и преради минералних сировина предвиђа се ревитализација постојећих лежишта и јаловишта, као и истраживање и отварање нових лежишта металичних и неметаличних минералних сировина. Планира се изградња термо електране и рудника угља „Штаваљ” (уз веома пажљиву и објективну студију са становишта могућих негативних утицаја на водоизвориште и еколошки систем Увца и околине). На подручју постоје локације погодне за мини хидроелектране, као и ветроелектране. Златиборски и Моравички управни округ обухватају делове туристичког кластера „средишња и западна Србија”, са туристичким дестинациијама Дрина-Тара-Златибор, Златар-Пештер и део Ваљевско-подрињских планина са Дрином (дестинације са знатним учешћем целогодишње понуде), као и другим садржајима понуде у простору на планинама, градовима, општинским центрима и другим насељима, бањама, објектима и природним и културним вредностима, ловиштима, пећинама, деловима коридора путних праваца и друго. Предвиђене су активности на развоју саобраћајне инфраструктуре и то: 1) државном путу I реда (изградња аутопута Е-763) део руте 4 (SEETO): Београд – Чачак – Пожега – Ариље – Ивањица – Сјеница (Дуга пољана) – Бољаре (граница са Црном Гором); 2) државном путу I реда (коридору аутопута, Е-761) Појате – Крушевац – Краљево – Чачак – Пожега – Ужице – Котроман (граница са Босном и Херцеговином) (Е-761, М-5); 3) завршетку изградње неизграђеног дела државног пута I реда М-8 Милешева (Пријепоље) – Увац (Сјеница), као и рехабилитацији путног правца Кокин Брод – Прибој (веза са Босном и Херцеговином, Р-228); 4) завршетку изградње обилазница Ужица; 5) рехабилитацији пруге Београд – Врбница (Бар); и 6) стављањем у функцију аеродрома у Ужицу–Поникве и Сјеници. Преовлађују подручја квалитетне животне средине са природно вредним и очуваним екосистемима (којој припадају заштићена природна добра, рурална подручја и друго). Поред ових подручја издвојена су још: подручја загађене и деградиране животне средине (делови Чачка и Ужица) за која је предвиђена санација загађења и ревитализација угрожених екосистема; подручја угрожене животне средине (делови Пожеге, Ивањице, Ариља, Гуче, Сјенице, Пријепоља, туристичког центра Златибор, зоне експлоатације минералних сировина „Јелен До”, коридори државних путева I и II реда и пруга и друго) за која је предвиђено спречавање даље деградације и обезбеђење побољшања постојећег стања. Подручје Просторног плана имаће значајну улогу у различитим облицима интеррегионалне сарадње и повезивања са појединим регионима Републике Црне Горе и БиХ што ће се посебно одразити на унапређење: капацитета за заједничко планирање и решавање развојних проблема; економских, социјалних и културних веза; заштите животне средине, развој туризма, саобраћајне и енергетске инфраструктуре (на правцу Романија-Златибор-Дурмитор и Осат-Тара, односно Пљевља-Пријепоље-Прибој, Ужице-Пријепоље-Подгорица-Бар и Лукавица-Пале-Соколац-Рогатица-Вишеград-Србија и други). Нису конкретније дате смернице за интеграцију дринског подручја са окружењем, али су дефинисани потенцијали природних ресурса за коришћење и развој на основу којих Дрински појас може да остварује ту улогу. Утврђена су стратешка планска решења за: интегрално уређење, коришћење и заштиту слива реке Дрине (као једног од просторно и функционално најсложенијих водопривредних система у Европи); привредни развој; саобраћај; туризам; и умрежавање малих и средњих центара са великим центрима на подручју и у његовом регионалном окружењу и друго. Концепција развоја функционалних урбаних подручја је усмерена ка повећању територијалне кохезије и активирању територијалног и хуманог капитала. Према моделу организације функционално урбаних подручја Златиборски и Моравички управни округ представљају полифункционалне регионе са неколико полова развоја нижег хијерархијског нивоа. Урбани кластер мреже градова и центара представљају Чачак са Лучанима и Горњим Милановцем и Ужице са Чајетином, Пожегом, Бајином Баштом. Чачак и Ужице су сврстани у центре државног значаја и групу градова који имају капацитет да прерасту у „чворишта” са значајним утицајем на развој окружења, што ће бити подржавано и посебним подстицајним мерама државе. Предвиђа се значајнија улога осталих центара која ће зависити од оријентисаности привреде ка модернијим облицима одрживе индустријске производње, туризма и других компатибилних активности, а посебно од побољшања степена инфраструктурне опремљености, која представља једно од кључних ограничења у развоју. 
	
	2.2. Други плански документи
	2.2.1. Просторни план подручја изворишта водоснабдевања регионалног подсистема „Рзав”(„Службени гласник РС” број 131/04)
	Просторним планом подручја изворишта водоснабдевања регионалног подсистема „Рзав” око 4,7% територије Златиборског управног округа и Моравичког управног округа, или око 437 km2 (на деловима територије општина Ариље, Пожега, Ужице, Ивањица, Нова Варош и Чајетина), третирано је као простор изворишта површинских вода републичког значаја на коме су утврђене зоне непосредне, уже и шире заштите изворишта. Утврђена је функција туризма као компатибилна основној намени, усмерена ка развоју рекреативног и здравственог туризма. Просторним планом подручја изворишта водоснабдевања регионалног подсистема „Рзав” утврђена су правила: коришћења, уређења и заштите природе, ресурса и вредности; и уређења и одрживог просторног развоја (мреже насеља и становништва, руралних подручја, привредних делатности, јавних служби, инфраструктурних система и друго). 
	
	2.2.2. Просторни план подручја посебне намене специјалног резервата природе „Увац”(„Службени гласник РС” број 83/10)
	Просторним планом подручја посебне намене специјалног резервата природе „Увац” око 17,5% територије Златиборског управног округа и Моравичког управног округа, или око 1.611 km2 (на деловима територије општина Ивањица, Нова Варош, Пријепоље, Сјеница), третирано је као простор природних вредности и туристичко подручје на коме су утврђене зоне заштите изворишта вода републичког значаја и зоне заштите специјалног резервата природе и других природних вредности. Утврђена су правила: коришћења, уређења и заштите природе, пољопривредног, шумског земљишта и друго; и уређења и одрживог просторног развоја (мреже насеља и становништва, руралних подручја, туризма и осталих привредних делатности, јавних служби, инфраструктурних система и друго).
	2.2.3. Просторни план подручја посебне намене Парка природе „Голија”(„Службени гласник РС” број 16/09)
	Просторним планом подручја посебне намене Парка природе „Голија” око 5,8% територије Златиборског управног округа и Моравичког управног округа, или око 532 km2 (на деловима територије општина Ивањица и Сјеница), третирано је као простор посебних природних и туристичких вредности од националног значаја, на ком су утврђене зоне заштите I, II и III степена Парка природе, као и зоне од интереса за развој туристичко рекреативних активности. Утврђена су правила: коришћења, уређења и заштите природе, пољопривредног, шумског земљишта и друго и уређења и одрживог просторног развоја. Као доминантна привредна активност, компатибилна са заштитом Парка природе, предвиђен је развој туризма, уз интеграцију са бројним туристичким ресурсима и природним и културним вредностима у непосредном окружењу.
	2.2.4. Просторни план подручја посебне намене Националног парка „Тара”(„Службени гласник РС” број 100/10)
	Просторним планом подручја посебне намене Националног парка „Тара” око 6,9% територије подручја Просторног плана, или око 634 km2 (на деловима територије општина Бајина Башта, Ужице и Чајетина), третирано је као простор посебних природних и туристичких вредности од националног значаја, на ком су утврђене зоне заштите I, II и III степена Националног парка, као и зоне од интереса за развој туристичко рекреативних активности. Утврђена су правила: коришћења, уређења и заштите природе, пољопривредног, шумског земљишта и друго; и уређења и одрживог просторног развоја.
	2.2.5. Просторни план подручја посебне намене инфраструктурног коридора Београд – Јужни Јадран, деоница Београд–Пожега(„Службени гласник РС” број 37/06)
	Просторним планом подручја посебне намене инфраструктурног коридора Београд – Јужни Јадран, деоница Београд-Пожега обухваћено је 3,1% територије подручја Регионалног просторног плана или око 285 km2 (на деловима територије општина Горњи Милановац, Чачак, Лучани и Пожега) као простор ширег инфраструктурног коридора на којем су утврђени магистрални инфраструктурни системи са њиховим заштитним појасима (аутопут са пратећим објектима у функцији пута и корисника саобраћаја; пруга, магистрални оптички кабл, гасовод, далеководи, и водопривредни објекти, као и зона утицаја коридора). Утврђен је план веза инфраструктурних система са окружењем као и утицај инфраструктурног коридора на животну средину, природна и непокретна културна добра, и друго Установљени су режими коришћења простора и правила за уређивање заштитних појаса инфраструктурних система и простора посебне намене. 
	
	2.2.6. Просторни план подручја посебне намене хидроелектрана „Бродарево 1” и „Бродарево 2”
	(„Службени гласник РС” број 49/12)
	Просторним планом подручја посебне намене хидроелектрана „Бродарево 1” и „Бродарево 2”, обухваћено је 2,2% територије подручја Регионалног просторног плана или око 200 km2 (на деловима територије општина Пријепоље и Сјеница). Основне планске концепције и решења заштите, коришћења и уређења простора засноване су на водопривредној и хидроенергетској намени планираних хидроелектрана „Бродарево 1” и „Бродарево 2” и акумулација у саставу ових система. Просторним планом се резервише простор за реализацију ових акумулација и хидроелектрана у склопу Регионалног речног система за уређење, коришћење и заштиту вода „Дрина са Лимом и Увцем”. Поред ове доминантне намене Просторним планом третиране су и друге посебне намене: заштићена и за заштиту предвиђена природна добра од националног и међународног значаја – предели изузетних одлика (у даљем тексту: ПИО) „Озрен-Јадовник” и „Камена Гора”, коридор државног пута I реда број 21 (са планираним измештањем дела трасе у циљу формирања акумулација, коридор магистралне међународне железничке пруге број 1, туристичко подручје (Лим, обронци Озрена и Јадовника, као и део подручја примарне туристичке дестинације „Златар-Пештер”), као и простор специјалне намене (погранични појас уз граничну линију са Црном Гором). Установљени су и режими коришћења простора и правила за уређивање коридора инфраструктурних система (планирани далековод 110 kV ТС „Сјеница – ХЕ Бродарево 1”) и других простора посебне намене. 
	
	2.3. Остала документација
	2.3.1. Национална, регионална и локална документа
	Просторни план је усаглашен са националним документима који су непосредно релевантни за овакву врсту планског документа, као и са неким другим документима (чије су појединачне одредбе преузете и погодно прилагођене у дефинисању стратешких циљева развоја и имплементацијских механизама): 
	Стратегијa регионалног развоја Републике Србије за период од 2007. до 2012. године („Службени гласник РС”, бр. 55/05 и 71/05); 
	Национална стратегија одрживог развоја („Службени гласник РС”, број 57/08); 
	Стратегија развоја туризма Републике Србије („Службени гласник РС” број 91/06); Одлуку о утврђивању 
	Стратегије развоја енергетике Републике Србије до 2015. године („Службени гласник РС”, број 44/05) 
	са Уредбом о утврђивању Програма остваривања стратегије развоја енергетике Републике Србије до 2015. године за период од 2007. до 2012. године 
	(„Службени гласник РС”, бр. 17/07, 73/07, 99/09, 27/10); 
	Стратегија развоја пољопривреде Србије („Службени гласник РС”, број 78/05); 
	Стратегија управљања отпадом Републике Србије 2010–2019. године 
	(„Службени гласник РС”, број 29/10); Стратегија развоја шумарства Републике Србије 
	(„Службени гласник РС”, број 59/06); Водопривредна основа Републике Србије 
	(у даљем тексту: ВОС) („Службени гласник РС”, број 11/02); 
	Национална стратегија привредног развоја Републике Србије од 2006. до 2012. године, као и друге националне стратегије (Смањења сиромаштва, Приступања ЕУ, Запошљавања, Реформе државне управе, Реформе система социјалне заштите, Развоја образовања, Унапређење положаја жена, Научног и технолошког развоја Републике Србије 
	и друго). 
	Консултовани су регионални и локални развојни документи: Мастер план развоја туризма са пословним планом за планину Тару и њено окружење; Мастер план развоја туризма на Голији са пословним планом; Пословни мастер план туристичке дестинације Златибор–Златар; просторни планови јединица локалне самоуправе (Просторни план града Ужица, Просторни план града Чачка, Просторни план општине Пожега, Просторни план општине Чајетина, Просторни план општине Нова Варош, Просторни план општине Пријепоље, Нацрт Просторног плана општине Косјерић, Нацрт Просторног плана општине Сјеница, Концепт Просторног плана општине Горњи Милановац, Концепт Просторног плана општине Прибој);
	стратешке процене утицаја просторних планова јединица локалне самоуправе на животну средину; стратешки, развојни и акциони планови и документи – стратегије/програми развоја градова/општина (Ужице, Пожега, Чачак, Чајетина, Косјерић, Ариље, Лучани, Ивањица, Сјеница), локални акциони планови (који третирају проблематику екологије, управљања отпадом, унапређење пложаја избеглих и интерно расељених лица, капиталних инвестиција, људских ресурса и друго); локални еколошки акциони планови (Чачак), стратешки локални планови (у области одрживог развоја, управљања вода, развоја туризма, социјалне заштите, развоја пољопривреде, и друго); преко 20 разних урбанистичких планова 
	(за туристичке локалитете на Тари, Златибору и Златару, насеља Горњи Милановац, Косјерић, Нова Варош, Прибој, Прибојска бања, Пријепоље, Бродарево и друго). 
	
	Значајну документацију представљају: подаци (попуњени упитници) који су обезбеђени обрађивачима Просторног плана од стручних служби градова/општина, као и других организација у јавном сектору (у периоду од фебруара до јула 2011. године); и обављене консултације 
	о стању, проблемима, циљевима и приоритетима развоја на подручју градова/општина Златиборског управног округа и Моравичког управног округа (током фебруара 2011. године).
	2.3.2. Основне поставке Просторног плана Републике Српске и Просторног плана Републике Црне Горе
	Плански основ развоја Дринског подручја утврђен је Просторним планом Републике Српске и Просторним планом Републике Црне Горе. У Просторном плану Републике Српске, Дринско подручје представља једну од две главне осовине развоја (поред савске). Поред сагледавања потенцијала природних ресурса за развој, дате су конкретније смернице за интеграцију дринског подручја са окружењем и то: 1. усмеравање развоја у складу са заједничким интересима у оквиру БиХ, као и посебним интересима Републике Српске; 2. оријентација на планска решења на међународном и регионалном нивоу у подручјима која се граниче са територијом Републике Србије и Републике Црне Горе; 3. оријентација на планска решења према Републици Србији; 4. отварање у саобраћајном и привредном смислу доњег, средњег и горњег Подриња, а преко њих Семберије, Мајевице, Бирача, Романије и Источног Сарајева према Србији и обрнуто; 5. израда заједничког пројекта еколошког развоја и просторног уређења Подриња; 6. интегрално планирање развоја планине Звијезде (западно од Таре). Такође назначена је потреба даљег развоја западног дела (осовине) Дринског подручја (кроз Србију: Шабац-Бајина Башта, Ужице–Пријепоље–Црна Гора) и источног дела (осовине) Дринског подручја (кроз Републику Српску: Бјељина–Зворник–Вишеград–Фоча–Источна Херцеговина). Дринско подручје је дефинисано као подрује од непосредног значаја за успостављање привредних и инфраструктурних веза Републике Србије и Републике Српске, као и за сарадњу и интеграцију са БиХ и Црном Гором (повезивање горњег Подриња, водопривреда, еколошки развој и просторно уређење долине Дрине, укључујући и долине Таре и Пиве и друге). Предвиђена је израда просторних планова подручја посебне намене за следеће целине: трансгранична подручја, инфраструктурне коридоре, сливна подручја великих и средњих акумулација, туристичка подручја, природна добра, подручја где су изражени конфликти у коришћењу простора и подручја чији се развој усмерава посебним републичким програмима. 
	
	Просторним планом Републике Црне Горе препознати су и дефинисани положај и правци просторног развоја државе у односу на окружење. Правци просторног развоја опредељују се кроз савладавање постојећих ограничавајућих фактора и кроз механизме унутрашњег развоја, као и кроз будући развој прекограничних развојних зона: побољшањем друмске саобраћајне инфраструктуре која повезује Црну Гору са суседним државама; повећањем броја граничних прелаза; реконструкцијом и модернизацијом међународне железничке пруге; усаглашавањем принципа и мера заштите природе, животне средине и коришћења природних ресурса на међудржавним нивоима; и посебно значајно за Регионални просторни план, јачем повезивању у регионални електроенергетски систем и заједничко коришћење расположивих ресурса. Планом су дефинисане прекограничне развојне зоне, подручја ширег обима уз границе државе, а могу се састојати од градова, насеља и општина које имају сличне развојне потенцијале и/или проблеме и налазе се у суседним државама. За подручје Просторног плана Златиборског и Моравичког управног округа значајна је развојна зона: Пљевља, Бијело Поље – Пријепоље, Прибој.
	3. Скраћени приказ и оцена постојећег стања (потенцијали и ограничења, SWOT анализа)2
	3.1. Постојеће стање
	3.1.1. Природни ресурси
	Пољопривреда
	Око 56% укупне територије подручја Просторног плана налази се под пољопривредним земљиштем (око 5.162,3 km2), што је осетно мање од републичког просека (63,7%). Полазећи од надморске висине, нагиба терена, начина коришћења земљишта по катастарским културама и квалитета, односно бонитета земљишта (посебно обрадивог) и, нарочито њива, на подручју Просторног плана, заступљена су следећа пољопривредна подручја:
	– брежуљкасто, са нижим брдима, долинама и котлинама, од 200-350 m н.в., које обухвата 31 КО на територији Моравичког управног округа, у области Западног Поморавља и, мањим делом на територији Златиборског управног округа, општина Горњи Милановац, површине око 33.735 ha (3,7% подручја Просторног плана);
	– брдско, са вишим долинама и котлинама, од 350-600 m н.в., које обухвата 158 КО у североисточном делу подручја Просторног плана, на територији градова Чачак и Ужице и општина Ариље, Бајина Башта, Косјерић, Пожега, Горњи Милановац, Лучани, површине око 165.227 ha (18,0% подручја Просторног плана);
	– предпланинско – 600-800 m н.в., које обухвата 113 КО по ободу брдске зоне, на територији градова Чачак и Ужице и општина Бајина Башта, Косјерић, Пожега, Горњи Милановац, Лучани, Ивањица, Ариље, Чајетина, Пријепоље и Прибој, површине око 162.926 ha (17,8% подручја Просторног плана); и
	– планинско подручје – изнад 800 m н.в., које обухвата компактан југозападни део подручја Просторног плана са 254 КО на територји целих општина Нова Варош и Сјеница, и деловима града Ужице и општина Косјерић, Бајина Башта, Чајетина, Ариље, Лучани, Ивањица, Пријепоље и Прибој, површине око 553.768 ha (60,5% површине подручја Просторног плана).
	Педолошки покривач је разноврстан и неуједначен, а међу заступљеним типовима земљишта доминирају: земљишта на кречњаку, дистрично смеђе земљиште и хумусно-силикатна и смеђа земљишта на серпентину, а поред њих и: кречњачко-доломитна црница, у виду подлоге планинских пашњака, затим смоница и еродирана смоница и гајњача на мањим висинама и алувијуми и делувијални наноси у речним долинама и терасама. Обрадива и условно обрадива земљишта I–IV бонитетне класе лоцирана су у североисточном и источном, брежуљкасто-брдском делу подручја, где се смењују са земљиштем V–VI бонитетне класе, које трпи озбиљна производна ограничења. Слабо продуктивна земљишта катастарске класе VII–VIII концентрисана су у западној, јужној и југоисточној, претпланинској и планинској зони и предиспонирана за травњаке и шуме. 
	
	Учешће пољопривредног у укупном земљишту креће се од 33% у најшумовитијем Прибоју до 77% у Сјеници. У структури пољопривредног земљишта највише је пашњака (34%), њива 30% и ливада (28%). Њиве, вртови и виногради су најзаступљенији у пољопривредним површинама у брежуљкастом подручју Моравичког управног округа, воћњаци у пољопривредним површинама у брдском подручју Златиборског управног округа, ливаде у планинском подручју Моравичког управног округа, а пашњаци у планинском подручју Златиборског управног округа. 
	
	Од 152.475 ha њива, у брежуљкастом подручју је лоцирано 11%, у брдском 29%, предпланинском 19%, а у планинском 40%. Мање од половине пољопривредног земљишта под ораницама има 478 КО (86% КО подручја Просторног плана), од тога у 114 КО, од којих се 98 налази у планинском подручју, њиве чине мање од 20% пољопривредне површине. Њиве у планинском подручју су изразито слабе катастарске структуре (58,5% је 7-8. катастарске класе) и, уколико су угрожене ерозијом, треба их пошумљавати или затрављивати, али притом водити рачуна о потреби очувања предеоне разноврсности и обезбеђења жита и крмног биља за исхрану стоке. Најбоље катастарске структуре су њиве у брежуљкастом подручју Чачанске котлине (67% је 1–4. катастарске класе). Подручје је пре свега препознатљиво по 
	производњи семенског и меркантилног кромпира високог квалитета.
	Воћњаци се простиру на површини од 42.826 ha и изузетно су добре катастарске структуре (60% воћњака је 1–4. катастарске класе). Јужна подгорина Ваљевско-Подрињских планина, Пожега, Ариље и Драгачево се убрајају у водеће националне рејоне производње 
	шљива, јабука и 
	малина.
	Површине под виноградима износе 427 ha, 85% тих површина је 1–4. катастарске класе (у предпланинској зони чак 92%). Две трећине винограда је у брдском подручју, још 23% у брежуљкастом и 12% у предпланинском подручју, већим делом на територији града Чачак (356 ha, Љубићко и Јеличко виногорје), а мањим делом (70 ha) на територији општине Горњи Милановац, на западном ободу Крагујевачког виногорја и у мањем броју КО, које гравитирају Венчачком и Љубичком виногорју. 
	
	Ливаде и пашњаци заузимају 35% укупне површине и 62% пољопривредне површине подручја Просторног плана. Највећи део, од 320.213 ha, налази се у планинском пољопривредном подручју (70%), где чине 76% пољопривредне површине, у предпланинском је 16%, (55% пољопривредне површине), у брдском 12%, а оних у брежуљкастом подручју 2%, са учешћем у пољопривредној површини. Преко 70% ливада у брежуљкастом и преко 30% у брдском подручју је 1–4. катастарске класе, близу половине у планинском подручју је 5–6. катастарске класе, а још толико је 7–8. катастарске класе. Пашњаци су најбоље катастарске структуре у брежуљкастом и брдском подручју, а најслабије у предпланинском подручју, чак 45% је 7–8. катастарске класе, док је међу пашњацима у планинском подручју таквих површина 38%. Надпросечни приноси 
	зелене масе и сена у односу на национални ниво дугују пре свега повољнијим хидролошким приликама, а у знатно мањој мери примени агротехнике. Дугогодишња неадекватна експлоатација, узроковала је деградацију природних травњака и ниске приносе.
	На подручју Просторног плана (према подацима о сточном фонду породичних газдинстава из 2002. године), заступљена је екстензивна сточарска производња (број условних грла стоке према расположивој пољопривредној површини износи 0,30 – од 0,24 у планинском до 0,45 у брежуљкастом подручју). Оптерећење трајних травњака стоком на испаши у планинском подручју је на минимуму предвиђеном за HNV подручја (0,3 услужна грла по хектару), што указује на низак степен њиховог коришћења и деградацију по том основу (Графикон 1).
	Графикон 1. Оптерећење пољопривредне површине/трајних травњака сточним фондом
	
	
	Катастарске општине са натпросечним бројем говеда према обрадивој површини груписане су у Златиборском управном округу, на Мачкатској и Сјеничкој површи, Пожешкој котлини, на Гиљеви, Нинаји, Златару, Јавору и јужним падинама Голије, Повлена, Маљена и Сувобора, у Чачанској котлини, Драгачеву и Полимљу. Свињарство
	је концентрисано у брежуљкастом и брдском подручју на североистоку Подручја. Највише свиња гаји се на газдинствима града Чачка, у Горњем Милановцу, али је, имајући у виду расположиве ораничне површине, најинтензивније у Пожеги, Лучанима и на обронцима Златибора. Иако су пространи пашњаци Сјеничко-пештерске висоравни исходиште познате сјеничке праменке, оваца је 2002. године било више на пашњацима у рејону Таре и Повлена (Бајина Башта, Косјерић), Златибора, Сувобора и Рудника (Ужице, Чајетина, Горњи Милановац). 
	
	Присутан је развој пратећих делатности, пре свега прерада пољопривредних производа и рурални, здравствено-рекреативни и еко туризам. По производњи традиционалних прерађевина од меса, попут ужичке говеђе и свињске пршуте, ужичке кобасице, сланине, овчије стеље и пастрмке и сјеничког суџука издвајају се рејони Златибора и Сјеничко-пештерске висоравни, а по производњи традиционалних производа од млека посебно су позната газдинства у околини Ужица, на Сјеничко-пештерске висоравни, падинама Златара, Јавора и Голије (ужички кајмак, сјенички овчији сир, златарски и голијски сир). 
	
	Око 75.000 становника подручја Просторног плана (13,9%), средства за живот обезбеђује од пољопривреде, активно се бавећи овом делатношћу (51.308 или 68,6% пољопривредног становништва), или, у мањем броју, живећи од прихода чланова домаћинства стечених у пољопривреди (23.482 или 31,4% пољ. становништва). Обрадиву површину и највећи део пашњака користе пољопривредна газдинства. Пољопривредници, међутим, раде на ситним поседима, не располажу савременом пољопривредном механизацијом и већина има само основно образовање. Највећи проценат домаћинстава са пољопривредним изворима прихода налази се у градовима/општинама са доминантном/развијеном аграрном структуром и то у њиховим руралним планинским (Ариље 51%, Лучани 43%, Сјеница 39%, Ивањица 38%, Косјерић 29%) и предпланинским подручјима (Чачак 34%, Бајина Башта 32%, Пожега 28%, Лучани 26%). То су, истовремено, и подручја са високим учешћем домаћинстава са мешовитим изворима прихода (у руралном планинском подручју Сјенице 24%, Ивањице 24%, Лучана и Косјерића 23%, Ариља 22% и у претпланинском подручју Пожеге и Лучана 27%, Бајине Баште 23% и друго). Поред високо заступљене комбинације пољопривредних и личних у структури мешовитих прихода, значајан је и број демографски виталнијих домаћинстава, који успешно комбинују пољопривредне и непољопривредне приходе (домаћинства већег броја КО у брдском подручју општина Пожега и Ужице, претпланинском подручју Горњег Милановца, Сјенице, Ивањице и друга). 
	
	Шумарство и ловство
	Око 38% укупне територије подручја Просторног плана налази се под шумама (око 3.539 km2). Шумовитост Моравичког управног округа износи 37,5%, док шумовитост Златиборског управног округа износи 39,1%, што је испод просека оптималне шумовитости (која износи 70,5% за подручје Златиборског управног округа, и 40,0% за подручје Моравичког управног округа). Од укупне површине под шумама, око 55% је у државном власништву, а око 45% у приватном. Око 50% (1.380 km2) од укупне површине под шумама обухваћено је Лимским, Тарско-Златиборским, Шумадијским и Голијским шумским подручјем, Националним парком „Тара” и Парком природе „Голија”. Основни подаци о стању површина под шумама приказани су Табели I-1. 
	
	Табела I-1: Стање површина под шумама 2008. године (Национална инвентура шума Републике Србије)
	
		
			
				
				Подручје Просторног плана/управни округ/град/општина
				
				Шуме 
			
			
				
				
				ha
				
				hа
				
				%
			
			
				
				Укупно
				
				918,547
				
				353,040
				
				60,00
			
			
				
				Златиборски управни округ
				
				
				614,947
				
				240,175
				
				36,90
			
			
				
				Ариље
				
				34.900
				
				15.286
				
				43,8
			
			
				
				Бајина Башта
				
				67.300
				
				30.739
				
				45,7
			
			
				
				Косјерић
				
				35.800
				
				15.924
				
				44,5
			
			
				
				Нова Варош
				
				58.100
				
				20.852
				
				35,9
			
			
				
				Пожега
				
				42.647
				
				13.329
				
				31,3
			
			
				
				Прибој
				
				56.300
				
				32.297
				
				57,4
			
			
				
				Пријепоље
				
				82.500
				
				39.857
				
				48,3
			
			
				
				Сјеница
				
				105.900
				
				19.796
				
				18,7
			
			
				
				Ужице
				
				66.800
				
				28.237
				
				42,3
			
			
				
				Чајетина
				
				64.700
				
				23.858
				
				36,9
			
			
				
				Моравички управни округ
				
				303,600
				
				112,865
				
				23,10
			
			
				
				Горњи Милановац
				
				85.000
				
				27.121
				
				31,9
			
			
				
				Ивањица
				
				109.000
				
				55.624
				
				51,0
			
			
				
				Лучани
				
				45.400
				
				15.295
				
				33,7
			
			
				
				Чачак
				
				64.200
				
				14.825
				
				23,1
			
		
	
	Шуме се интензивно вишенаменски користе више деценија, са прогресивним трендом динамизацијом овог процеса. Укупна запремина шума износи око 57 милиона m3, а укупан запремински прираст је око 1,4 милиона m3. Просечна запремина је 167,7 m3/ha, а просечан запремински прираст је 4,3 m3/ha. Од укупног износа запремине 48% отпада на државне шуме, а 52% на приватне шуме, док је у укупном запреминском прирасту нешто веће учешће приватних шума. Просечна запремина је већа у приватним шумама и износи 171 m3/ha, док у државним шумама она износи 164 m3/ha. Просечан запремински прираст је у државним шумама 4,1 m3/ha, а у приватним шумама 4,5 m3/ha. Националном инвентуром шума Републике Србије је регистровано око 54 врста дрвећа (41 лишћарска и 13 четинарских), од којих је 22 са листе реликтних, ендемичних, ретких и угрожених врста. Подаци о стању шума (пореклу, очуваности састојина и категоријама) приказани су Табели I-2.
	Табела I-2: Подаци о стању шума (просек)
	
		
			
				
				Власништво
				
				Порекло састојина
				
				Очуваност састојина
				
				Категорија шума
			
			
				
				државне
				
				изданачке шуме 63%
				високо порекло 25.6%
				вештачки подигнуте састојине 11,4%
				
				очуване састојине 66,6%
				разређене састојине 22,7%
				деградиране 10,7%
				
				буква (41,7), смрча (18,3%), јела (12,5%); црни бор (12,9%); и друго.
				
			
			
				
				приватне
				
				изданачке шуме 69,1
				високо порекло 27,7%
				вештачки подигнуте састојине 3,2%
				
				
				очуване састојине 80%
				
				буква (30%), цер (24,5%), китњак (7,9%), граб (7,6%), бор (7,9%), сладун (6,0%), багрем (5,5%), смрча (5,5), грабић и граб (1,6%) и остале (3,5%)
				
			
		
	
	Према пореклу састојина стање је нешто лошије у приватним шумама, што захтева њихово постепено превођење у високи узгојни облик. У односу на степен очуваности, стање у приватним шумама је нешто повољније него у државним. Отвореност шумским путевима је различита по појединим шумским подручјима и износи у Националом парку „Тара” 15km/1000ha, у Тарско-Златиборском шумском подручју 9,46 km/1000ha, у Лимском шумском подручју 13,46 km/1000ha, у делу Шумадијског шумског подручја 18,41 km/1000ha, и у Голијском шумском подручју 14,3 km/1000ha. Основ наведене отворености су меки шумски путеви, при том нередовно одржавани и запуштени.
	Све шуме у државном власништву су разврстане у 23 наменске целине, од којих неколико представљају посебне намене (Национални парк „Тара”, Парк природе „Голија”, Предео изузетних одлика „Шарган–Мокра гора” и Специјални природни резерват „Увац”). Највећи део шумских површина припада производној намени (56,97%), затим заштити земљишта (21,65%), водозаштити (1,38%), природним добрима (7,5%), те осталим наменским целинама (13,6%). Према степену запаљивости могу се издвојити категорије: II – тешко запаљива вегетација (изданачке и високе састојине букве, китњака и цера), III – умерено запаљива вегетација (јеле и букве; јеле, букве и смрче; састојине црног и белог бора; као и састојине смрче и других четинара), и IV лако запаљива вегетација (шикаре граба и црног јасена и шикаре китњака и шикаре букве).
	На подручју Просторног плана налази се пет ловних подручја (са 28 ловишта) укупне површине 9.184 кm2, и то: Тарско–Златиборског (3.079 кm2); Златарског (1.963 кm2); Пештерског (1.058 кm2); Шумадија II (4.189 кm 2 – део); и Голија–Чемерно–Гоч, (3.061 кm2 – део). Основни подаци о ловиштима дати су у Табели I-3. Доминантан бонитет станишта за основне врсте дивљачи у наведеним ловним подручјима је III, мада добар део површина припада и бонитету II.
	Основне карактеристике стања дивљачи у наведеним ловиштима, ако се изузму неки мањи локалитети, су недовољна бројност основних врста дивљачи у односу на бонитет станишта, неповољан квалитативни састав у оквиру садашње бројности основних врста, и неповољна полна и старосна структура високе аутохтоне дивљачи. ЈП „Србијашуме” газдује са следећим ловиштима: Шарган, Јелова гора, Торник-Чавловац, Маље-Буковик, Западноморавско, Голија, Златар-Јадовник-Дубочица, Црни врх-Лесковац, Шербетовац–Ожаљ–Рештево и Рудник. ЈП „Национални парк Тара” газдује ловиштем Тара. Осталим ловиштима газдује Ловачки савез Србије преко локалних ловачких удружења. 
	
	Табела I-3: Ловишта и продуктивна површина за основне врсте дивљачи
	
		
			
				
				Назив ловишта
				
				Општина
				
				Површина, ha
				
				срна
				
				дивља свиња
				
				зец
				
				п.јареб.
				
				фазан
			
			
				
				1. Јелица – Чемерница – Каблар
				
				Чачак
				
				32.304
				
				10 000
				
				
				14 000
				
				6 000
				
				8 000
			
			
				
				2. Бресница
				
				Чачак
				
				12.498
				
				
				
				11 767
				
				6 000
				
				7 000
			
			
				
				3. Јежевичка река
				
				Чачак
				
				9.030
				
				
				
				4 000
				
				2 000
				
				3 000
			
			
				
				4. Западно-моравско
				
				Чачак
				
				9.101
				
				
				
				8 192
				
				4 920
				
				5 730
			
			
				
				5. Таково
				
				Горњи Милановац
				
				74.292
				
				25 000
				
				
				5 000
				
				12 000
				
				16 000
			
			
				
				6. Сувобор
				
				Горњи Милановац.
				
				7.740
				
				4 500
				
				
				3 000
				
				
			
			
				
				7. Рудник
				
				Горњи Милановац – део
				
				7.959
				
				4 500
				
				4 000
				
				5 500
				
				
			
			
				
				8. Драгачево
				
				Лучани
				
				45.432
				
				25 000
				
				20 000
				
				35 000
				
				10 000
				
				20 000
			
			
				
				9. Чемерница
				
				Ивањица
				
				76.447
				
				44 000
				
				50 000
				
				60 000
				
				4 000
				
				4 000
			
			
				
				10. Голија
				
				Ивањица
				
				32.507
				
				17 000
				
				20 000
				
				10 000
				
				
			
			
				
				11. Ђетиња
				
				Ужице
				
				54.334
				
				15 000
				
				10 000
				
				42 000
				
				18 000
				
			
			
				
				12. Шарган
				
				Ужице, Чајетина.
				
				13.784
				
				6 000
				
				10 000
				
				6 000
				
				
			
			
				
				13. Јелова гора
				
				Ужице
				
				2.158
				
				2 158
				
				2 158
				
				
				
			
			
				
				14. Соко
				
				Б. Башта
				
				48.167
				
				670
				
				74
				
				1300
				
				260
				
				180
			
			
				
				15. НАЦИОНАЛНИ ПАРК „Тара”
				
				Б. Башта
				
				19.175
				
				470
				
				40
				
				400
				
				120
				
				0
			
			
				
				16. Скрапеж
				
				Косјерић
				
				30.945
				
				22 000
				
				15 000
				
				30 000
				
				15 000
				
				10 000
			
			
				
				17. Маљен-Бук
				
				Косјерић – Пожега
				
				5.991
				
				4 500
				
				4 000
				
				5 200
				
				
			
			
				
				18. Милошево
				
				Пожега
				
				41.143
				
				28 000
				
				12 000
				
				30 000
				
				15 000
				
			
			
				
				19. Златибор
				
				Чајетина
				
				55.767
				
				15 000
				
				17 000
				
				35 000
				
				18 000
				
			
			
				
				20. Торник Чал
				
				Чајетина
				
				5.315
				
				3 500
				
				2 600
				
				4 000
				
				
			
			
				
				21. Мали Рзав
				
				Ариље
				
				34.923
				
				20 000
				
				15 000
				
				20 000
				
				10 000
				
				10 000
			
			
				
				22. Јаворје
				
				Прибој
				
				48.577
				
				30 000
				
				25 000
				
				20 000
				
				10 000
				
			
			
				
				23. Црни врх – Љесковац
				
				Прибој
				
				3.760
				
				2 000
				
				3 000
				
				1 000
				
				
			
			
				
				24. Златар
				
				Нова Варош
				
				55.900
				
				30 000
				
				25 000
				
				30 000
				
				10 000
				
			
			
				
				25. Лим
				
				Пријепоље
				
				57.911
				
				18 000
				
				20 000
				
				20 000
				
				5 000
				
			
			
				
				26. Златар – Јадовник – Дубoчица
				
				Пријепоље – Нова Варош
				
				25.150
				
				15 000
				
				16 000
				
				18 000
				
				
			
			
				
				27. Шербетовац – Ожаљ – Рештево
				
				Пријепоље – Прибој
				
				6.529
				
				3 500
				
				5 500
				
				2 400
				
				
			
			
				
				28. Царичин град
				
				Сјеница
				
				105.856
				
				40 000
				
				20 000
				
				60 000
				
				50 000
				
			
		
	
	Воде
	Подручје Просторног плана једно је од воднијих и еколошки очуванијих подручја Републике Србије и у свим стратешким документима водопривреде Републике Србије третира се као подручје у коме има највише изворишта регионалних система. Специфична отицања су неравномерна и крећу се у границама од 12-20 L/s×km2 
	у високим зонама Старовлашких планина (посебно Јадовника, Озрена, Златара, Голије, Чемерна, Радочела), што је 2–4 пута већа од просека за Србију (5,7 L/s×km2), али се спуштају и на само око 4¸6 L/s×km2, мање од републичког просека – на платоу Пештера, пре свега због деловања карста. На подручју Просторног плана се очитује „ресурсни парадокс”: ово у просеку најводније подручје Републике Србије има проблеме са снабдевањем водом насеља, једним делом због просторне и временске неравномерности вода и непостојања локалних изворишта довољног капацитета (посебно изражено у карстном подручју Пештера), а делом због недовољно развијене водопривредне инфраструктуре. 
	
	Надпросечни водни потенцијал се најбоље уочава када се тај специфични показатељ анализира за неколико карактеристичних профила на рекама на којима се планирају акумулације: Моравица–Ивањица (14,48 L/s×km2), Велики Рзав–Ариље: (14,15 L/s×km2), Студеница–Девићи: (15,86 L/s×km2), Лопатница–Богутовац: (17,24 L/s×km2), Лим–Бродарево: (12,5 L/s×km2). У Табели I-4. дати су кључни хидролошки подаци (ВОС, 2001. године) на релевантним профилима. 
	
	Табела I-4: Хидролошки показатељи на неким од кључних водотока 
	
	
		
			
				
				Река
				
				Профил
				
				П, слива (km2)
				
				Qср – просечни проток, (m3/s)
				
				
				Qмин.мес,95%, (m3/s)
				
				
				Qмаx.1%, (m3/s)
				
			
			
				
				Дрина
				
				Бајина Башта
				
				14.797
				
				342,40 
				
				49,77
				
				4 990
			
			
				
				Лим 
				
				Пријепоље
				
				3.160
				
				78,97 
				
				12,37
				
				1 179
			
			
				
				Лим 
				
				Бродарево
				
				2.762
				
				72,10
				
				
			
			
				
				Лим 
				
				Прибој
				
				3.684 
				
				95,80
				
				
			
			
				
				Увац 
				
				Радијевићи
				
				757
				
				7,38
				
				
			
			
				
				Увац
				
				Брана Увац
				
				920
				
				11,50 
				
				
				Q0,01%=1050
			
			
				
				Моравица
				
				Ивањица
				
				475
				
				6,88
				
				0,71
				
				348 
			
			
				
				Моравица 
				
				Ариље
				
				831
				
				10,58 
				
				1,28 
				
				471
			
			
				
				Велики Рзав
				
				Ариље 
				
				564
				
				7,98 
				
				1,01 
				
				272 
			
			
				
				Велики Рзав
				
				Роге
				
				424
				
				6,07
				
				
			
			
				
				Ђетиња 
				
				Стапари
				
				332
				
				3,50
				
				
			
			
				
				Ђетиња
				
				Горобиље
				
				550
				
				5,62
				
				
			
			
				
				Скрапеж
				
				Пожега 
				
				630 
				
				4,84 
				
				0,36 
				
				612
			
			
				
				Студеница 
				
				Ушће
				
				540
				
				7,02
				
				1,64
				
				224
			
			
				
				Студеница
				
				Девићи
				
				191
				
				3,03
				
				
			
			
				
				Студеница 
				
				Мланча
				
				310
				
				4,82
				
				
			
			
				
				Лопатница 
				
				Богутовац
				
				116
				
				2,00
				
				
			
			
				
				Зап. Морава
				
				Гугаљски мост
				
				2.688
				
				31,38
				
				3,68
				
				729
			
			
				
				Рашка
				
				Нови Пазар
				
				472
				
				4,00
				
				
			
			
				
				Рашка
				
				Рашка
				
				1.036
				
				7,23
				
				1,71
				
				320
			
		
	
	Легенда: Qср – просечни вишегодишњи проток, Qмин.мес.95% – минимални месечни проток, обезбеђености 95%, меродаван за анализе заштите квалитета вода, Qмаx.1% – меродавна велика вода вероватноће 1%, такозвана. стогодишња велика вода, меродавна за анализе мера заштите од поплава, Q0,01% (за брану Увац) – десетхиљадугодишња велика вода, меродавна за евакуацију великих вода.
	И поред надпросечног водног богатства проблем је велика временска неравномерност протока на рекама. Све реке, чак и веће, бујичног су карактера са великим разликама између малих и великих вода. То се најбоље уочава односом између малих месечних вода вероватноће 95%, и великих вода вероватноће 1%, које су меродавне за избор мера заштите од поплава. Овај однос је на реци Дрини око 1:100, на Моравици у Ивањици 1:490, на Великом Рзаву 1:269, на Западној Морави 1:198, док је на Скрапежу чак 1:1700, што је једна од највећих неравномерности водних режима у Србији. Коефицијенти варијације годишњих протока су око 0,4 – 0,5 однос просечних годишњих протока је већи од 3:1. Хидролошке анализе указују на врло озбиљан феномен: нагомилавање серија водних и сушних година. 
	
	Посебан проблем је неуједначен квалитет вода. Мада су, генерално, реке у бољем стању квалитета него у другим деловима Републике Србије, постоје водотоци, посебно низводно од већих насеља, који су у веома лошем стању. Низ река не испуњава захтевану I, IIа, евентуално IIб класу квалитета. Река Ђетиња (профил Горобиље) се најчешће налази у IV класи, док у маловођу прелази у стање „ван класа”, због концентрисаних загађења у зони Ужица и Севојна. Река Скрапеж је у врло лошем стању, те се низводно од Пожеге најчешће налази у IV класи због непосредног изливања канализација Косјерића и Пожеге, прекорачења опасних материја и тешких метала (Hg, Fe, Cr) и стања сапробности. Моравица и Западна Морава (профил Гугаљ) су често у III класи, па и у IV класи. Река Лим има велика концентрисана загађања због изливања канализација Пријепоља и Прибоја, која ту реку најчешће задржавају у III класи квалитета. Забрињава чињеница да су због све лошије санитације насеља и коришћења водотока као одлагалишта отпада, све озбиљније угрожени и мањи водотоци, који су се раније одржавали у класи I или I/II. 
	
	Геолошки ресурси
	Простор се, у геотектонском погледу, налази унутар три тектоностратиграфске јединице (терана). Крајњи североисточни делови подручја Просторног плана припадају композитном терену Вардарске зоне, централни Дринско ивањичком појасу, а западни Динаридско-офиолитском појасу. Дуж контаката дошло је до обдуковања океанске коре на континенталну маргину и појаве офиолита, а по зонама дубинских разлома до магматизма. Свим овим процесима стварани су услови за образовање разноврсних појава и лежишта металичних и неметаличних минералних сировина. Зоне терцијарног магматизма и дубинских разлома су истовремено и зоне аномалних вредности геотермичког градијента, па су тако предиспониране за појаву термалних и термоминералних вода. 
	
	Металичне минералне сировине одликује мали је број респектабилних лежишта, у којима се одвија експлоатација. Неке од појава, према квалитету руде, количини процењених резерви или начину залегања, на данашњем нивоу технологије или ценама на тржишту, нису економски интересантне. Известан број појава орудњења налази се у подручјима која су под неким нивоом заштите, а неке појаве нису у довољној мери истражене. Једино лежиште које је у експлоатацији је „Рудник” северно од Горњег Милановца и једно је од најзначајнијих лежишта олова и цинка у Србији. Од осталих металичних лежишта, најближе отварању је Чадиње, код Пријепоља (билансне резерве од око 3 милона тона руде бакра, олова и цинка, уз присуство злата, арсена и сребра). Извесно је да могућност појаве концентрација хромита и друго корисних елемената на локалитетима Јелица, Трнава, Златибор, Брезна, Семегњево, Маљен и слично, у којима се некада одвијала експлоатација. На подручју Мокре Горе налази се пространа зона са орудњењима гвожђа и никла која није предвиђена за експлоатацију због заштите природних вредности. Појаве орудњења антимона забележене су код Лисе и на још неколико локалитета северно од Ивањице. Без обзира на релативно низак садржај Sb, ово су појаве којима би требало поклонити већу пажњу и обухватити их детаљним истраживањима. Повећане концентрације антимона и живе код Такова за сада нису од интереса. На више локалитета на Голији регистроване су појаве различитих орудњења (волфрама – шелит, сулфиди Fe, As, Cu, Јурје код Плешина), затим каситерит (Sn) код Радуловца, као и неколико појава Pb-Zn и Sb (Голијска Река, Асаново Село, Придворица и друго), те уранске минерализације код Мухова, али су оне без економског значаја. На ширем подручју Јелове Горе, на Радочелу и код Карана, констатована је неколико појава гвоздених орудњења. На појединим локалитетима планине Таре (40-50 km2) јављају се наслаге боксита, дебеле местимично у појединим сочивима и до 7 m. Код Мачката (Скржути, Николајевићи, Равни) на Златибору констатоване су појаве боксита сличних генетских карактеристика. У току су и истраживања на падинама Повлена према Косјерићу, где се очекују орудњења бакра са пратећим металима. 
	
	Лежишта неметала су присутна на следећим локалитетима: Златибору и Чачанском басену (Брезак и друго) и код Косјерића (Ражана – Мрамор) – жични магнезити; Пожешком, Прањанском или Чачанском неогеном басенима – појаве или лежишта минерала бора и литијума, сепиолита или зеолита и зеолитисаних туфова; потез од Пријепоља ка Пљевљима – графитични шкриљци; села Горњи Бањани и Срезојевци на територији општине Горњи Милановац – талк и друго.
	Од енергетских сировина значај имају лигнити у лежишту Штаваљ код Сјенице, где се јамском експлоатацијом вади годишње између 55 и 65.000t угља. Оверене резерве износе 11 милиона t, а доказане (у категоријама А, Б, С1 и С2) 240 милиона t. Угљеносна лежишта лигнита заступљена су и на територији града Чачка. Потенцијална нафтоносна зона протеже се долином Западне Мораве између насеља Мрчајевци и Мршинци.
	Међу геолошким грађевинским материјалима (технички камен), значај имају лежишта цементних лапораца (Галовићи, Годљево у околини Косјерића и друго) као и кречњаци (Јелен До код Пожеге, Сурдук код Ужица, Рупељево на путу Пожега–Ужице, Сушица код Чачка и Бистрица код Нове Вароши – који се користе у путоградњи у виду агрегата за различите намене). Интересантни су дијабази из неколико мајдана у општини Косјерић (Тавани, Дивчибаре, Дреновачки Кик, Велики и Мали Башинац, Мрчићи и друго) и у околини Чачка (Главај, Буковац и Црна Стена на Јелици). Као архитектонски камен (за израду плоча за облагање и поплочавање) користе се кречњаци (Плави Ток, Мандина Стена, Трешњица, Клисура, Говеђача, Корал код Косјерића и друго). Дуж речних корита, у алувионима река, пре свега Западне Мораве, Лима, Рзава и слично експлоатишу се шљунак и песак, а местимично постоје и активна позајмишта цигларских глина. Често се вађење шљунка и песка изводи без одговарајућих одобрења и без адекватне контроле, а непланска и неконтролисана експлоатација из алувиона и речних корита утиче негативно на морфолошке и хидрографске карактеристике терена. Такође, могућа је промена режима подземних вода у алувиону, управо оних које се често користе за водоснабдевање.
	Унутар кречњачких мезозојских седимената, захваљујући постојању добро развијеног система каверни и канала повезаних пукотинским системима, формирају се значајне карстне издани погодне за водоснабдевање (Ужице – каптирана 3 врела са око 250 l/s, Пријепоље – 3 врела и 1 извориште са око 100 l/s, Косјерић – Таорско врело са око33 l/s, Сјеница – два врела са око 200 l/s, Горњи Милановац – 3 водовода са око 90 l/s, Нова Варош – 4 каптаже са око 35 l/s).
	Регистрован је велики број локација са термалним и минералним водама које се могу користити у балнеолошке сврхе (Прибојска бања, Овчар бања и Горња Трепча код Чачка) и флаширање (Златибор). Посебну погодност чини и то што се воде могу захватати на самом извору или преко плитких бунара (до 100 m). Једино у околини Косјерића су рађене дубоке бушотине (200 – 600 m), добијени су позитивни резултати, али коришћење ових вода (балнеологија, флаширање) још није почело. На подручју Ивањице основни печат квалитету вода дају палеозојски шкриљци, па су овде забележене највеће минерализације (1,8-4,5 g/l) и најмање издашности појава (Q &lt; 1 l/s). Ове појаве налазе се у: Лучанима, Котражи, Приликама, Буковцу, Ратковцу, Свештици и самој Ивањици. (Табела I-5).
	Табела I-5: Најзначајнији извори термалних и термоминералних вода
	
		
			
				
				Број
				
				Локалитет
				
				Издашност (l/s)
				
				Температура (оС)
				
			
		
		
			
				
				1
				
				Манастир Рача (Бајина Башта)
				
				35,0
				
				17,5
			
			
				
				2
				
				Стапарска бања (Стапари)
				
				2,0
				
				21,0
			
			
				
				3
				
				Рошка бања (Роге)
				
				5,0
				
				22,0
			
			
				
				4
				
				Рожанство
				
				2,2
				
				20,0
			
			
				
				5
				
				Гостиље
				
				3,2
				
				17,0
			
			
				
				6
				
				Висока
				
				15,0
				
				25,0
			
			
				
				7
				
				Љубиш
				
				1,2
				
				19,0
			
			
				
				8
				
				Црно врело (Нова Варош)
				
				2,0
				
				20,5
			
			
				
				9
				
				Прибојска
				
				40,0
				
				36,5
			
			
				
				10
				
				Чедово
				
				5,0
				
				26,3
			
			
				
				11
				
				Лучани, Котража, Прилике, Церово, Буковца, Ратковац, Свештица, Ивањица
				
				
				0,015-0,2
				појединачно
				
				13,0 – 22,0
			
			
				
				12
				
				Савинац
				
				5,0-10,0
				
				19
			
			
				
				13
				
				Млаковац (извор и бушотина)
				
				10,0
				
				21,0
			
			
				
				14
				
				Горња Трепча (извори и бушотине)
				
				30,0
				
				20,0
			
			
				
				15
				
				Дубница (Косјерић) бушотина 
				
				5,0
				
				25,0
			
			
				
				16
				
				Брајковићи (Косјерић) бушотина 
				
				10,0
				
				20,0
			
			
				
				17
				
				Овчар Бања извори и плитки бунари
				
				50,0
				
				35,0
			
			
				
				18
				
				Слатинска бања (Чачак) бушотина
				
				20,0
				
				17,5
			
		
	
	Идентификовано је око 50 објекта геонаслеђа за која ће се утврдити адекватан облик заштите. Од спелеолошких објеката најзначајнији су пећине у зони Ушачког језера (Ушачка и Ледена) које имају и одређен степен заштите, Потпећка и Стопића пећина која се користи у туристичке сврхе, као и Тубића и Баждарска пећина, које нису валоризоване на оптималан начин и не користе се.
	––––––––––––––
	2 Детаљнији подаци о стању, потенцијалима и ограничењима дати су у Документационој основи Просторног плана.
	
	3.1.2. Становништво, мрежа насеља и јавне службе
	Становништво
	На подручју Просторног плана живело је 538.168 становника (Попис 2002. године, Табела I-6) са густином насељености од око 59 становника/km2 (што је значајно мање од републичког просека од 85 становника/km2). У Златиборском управном округу живело је 313.396 становника на 6.148 km2 
	(густина насељености 51 становника/km2) док је у Моравичком живело 224.772 становника на 3.036 km2 
	(74 становника/km2). Популационо највећи су градови Чачак (117.072) и Ужице (83.022), затим општинe Горњи Милановац (47.641) и Пријепоље (41.188). Број становника на подручју Просторног плана је растао до 1981. године, након чега долази до смањења броја становника. Иако је 2002. године живело 22.055 становника више него 1961. године (око 4%), њихов број се у односу на 1981. годину смањио за 26.449 (4,5%). Раст броја становника био је нешто мањег интензитета у Златиборском управном округу (1,4%) , а израженији у Моравичком (7,8%). Константан и снажан демографски раст бележе једино градови Ужице и Чачак (45% односно 37% респективно), док се у осталим општинама број становника смањује. Градови Ужице и Чачак су уједно и најгушће насељени (125 ст/km2, односно 184 ст/ km2).
	Укупан број домаћинстава бележи постепени пораст. Пад броја домаћинстава је карактеристичан углавном у периоду између последња два пописа и то у општинама Косјерић, Нова Варош, Прибој, Пријепоље, Сјеница и Лучани. Према етничкој припадности становништво подручја Просторног плана је већински српско. У Златиборском управном округу Срби чине 83% становништва, док су Бошњаци друга по величини етничка група (13%), посебно у општинама Сјеница, Прибој, Пријепоље, Нова Варош. У Моравичком управном округу српско становништво чини апсолутну већину (98%). Природни прираштај је негативан у већини општина/градова подручја Просторног плана, осим у општинама Сјеница и Прибој, где је број живорођених нешто већи од броја умрлих.
	Табела I-6: Кретање броја становника у периоду од 1961. до 2002. године
	
		
			
				
				Општина/Град
				
				Упоредни преглед броја становника
				
				Индекс промене
			
			
				
				1961. године
				
				1971. године
				
				1981. године
				
				1991. године
				
				2002. године*
				
				1961-2002. године*
				
				1981-2002. године*
			
			
				
				Ариље
				
				20.001
				
				19.581
				
				20.111
				
				20.107
				
				19.784
				
				98,92
				
				98,37
			
			
				
				Бајина Башта
				
				34.067
				
				31.387
				
				30.860
				
				29.225
				
				29.151
				
				85,57
				
				94,46
			
			
				
				Косјерић
				
				17.898
				
				16.582
				
				16.157
				
				15.236
				
				14.001
				
				78,23
				
				86,66
			
			
				
				Нова Варош
				
				24.770
				
				22.740
				
				22.523
				
				21.756
				
				19.982
				
				80,67
				
				88,72
			
			
				
				Пожега
				
				32.382
				
				33.804
				
				34.100
				
				33.289
				
				32.293
				
				99,73
				
				94,70
			
			
				
				Прибој
				
				26.147
				
				32.548
				
				35.200
				
				35.487
				
				30.377
				
				116,18
				
				86,30
			
			
				
				Пријепоље
				
				38.925
				
				44.022
				
				46.902
				
				46.085
				
				41.188
				
				105,81
				
				87,82
			
			
				
				Сјеница
				
				36.950
				
				36.622
				
				35.570
				
				33.068
				
				27.970
				
				75,70
				
				78,63
			
			
				
				Ужице
				
				57.062
				
				67.555
				
				77.049
				
				82.303
				
				83.022
				
				145,49
				
				107,75
			
			
				
				Чајетина
				
				20.716
				
				19.224
				
				17.098
				
				15.914
				
				15.628
				
				75,44
				
				91,40
			
			
				
				Златиборски управни округ
				
				
				308.918
				
				324.065
				
				335.570
				
				332.470
				
				313.396
				
				101,45
				
				93,39
			
			
				
				Горњи Милановац
				
				47.894
				
				48.420
				
				50.651
				
				49.368
				
				47.641
				
				99,47
				
				94,06
			
			
				
				Ивањица
				
				40.526
				
				39.233
				
				37.887
				
				36.378
				
				35.445
				
				87,46
				
				93,55
			
			
				
				Лучани
				
				33.336
				
				31.646
				
				29.708
				
				26.946
				
				24.614
				
				73,84
				
				82,85
			
			
				
				Чачак
				
				85.329
				
				98.222
				
				110.676
				
				119.718
				
				117.072
				
				137,20
				
				105,78
			
			
				
				Моравички управни округ
				
				207,085
				
				217,521
				
				228,922
				
				232,41
				
				224,772
				
				108,54
				
				98,19
			
			
				
				УКУПНО
				
				516,003
				
				541,586
				
				564,492
				
				564,88
				
				538,168
				
				104,30
				
				95,34
			
		
	
	* по новој методологији Пописа 2002. године
	Табела I-7: Упоредни преглед броја домаћинстава од 1961. до 2002. године
	
		
			
				
				Општина/Град
				
				Упоредни преглед броја становника
			
			
				
				1961. године
				
				1971. године
				
				1981. године
				
				1991. године
				
				2002. године*
			
			
				
				Ариље
				
				4.311
				
				5.029
				
				5.799
				
				6.222
				
				6.343
			
			
				
				Бајина Башта
				
				6.837
				
				7.135
				
				8.159
				
				8.962
				
				9.541
			
			
				
				Косјерић
				
				4.081
				
				4.275
				
				4.562
				
				4.671
				
				4.584
			
			
				
				Нова Варош
				
				5.239
				
				5.288
				
				6.115
				
				6.456
				
				6.305
			
			
				
				Пожега
				
				7.696
				
				9.337
				
				9.813
				
				10.059
				
				10.159
			
			
				
				Прибој
				
				5.510
				
				7.498
				
				9.019
				
				10.283
				
				9.884
			
			
				
				Пријепоље
				
				7.345
				
				9.266
				
				11.164
				
				12.267
				
				12073
			
			
				
				Сјеница
				
				5.900
				
				6.965
				
				7.171
				
				7.522
				
				7.353
			
			
				
				Ужице
				
				14.571
				
				18.760
				
				22.829
				
				25.646
				
				27.167
			
			
				
				Чајетина
				
				4.006
				
				4.674
				
				4.594
				
				4.789
				
				5.117
			
			
				
				Златиборски управни округ
				
				
				65.496
				
				78.227
				
				89.225
				
				96.877
				
				87.526
			
			
				
				Горњи Милановац
				
				11.806
				
				13.653
				
				15.338
				
				15.811
				
				15.776
			
			
				
				Ивањица
				
				7.339
				
				8.688
				
				10.043
				
				10.648
				
				10.930
			
			
				
				Лучани
				
				7.408
				
				8.032
				
				8.498
				
				8.406
				
				8.277
			
			
				
				Чачак
				
				23.273
				
				28.667
				
				34.229
				
				36.912
				
				39.404
			
			
				
				Моравички управни округ
				
				49.826
				
				59.040
				
				68.108
				
				71.777
				
				74.387
			
			
				
				УКУПНО
				
				115.322
				
				137.267
				
				157.333
				
				168.654
				
				161.913
			
		
	
	* по новој методологији Пописа 2002. године
	Табела I-8.: Старосна структура становништва
	
		
			
				
				
				Подручје Просторног плана
				
				Златиборски управни округ
				
				Моравички управни округ
			
			
				
				Број
				
				%
				
				Број
				
				%
				
				Број
				
				%
			
			
				
				0–7 година
				
				34.958
				
				6,5
				
				21.300
				
				6,8
				
				13.658
				
				6,07
			
			
				
				7–14 година
				
				50.954
				
				9,47
				
				30.850
				
				9,8
				
				20.104
				
				8,94
			
			
				
				0–19 година
				
				123.319
				
				22,91
				
				74.564
				
				23,8
				
				48.755
				
				21,69
			
			
				
				15–59
				
				330.063
				
				61,33
				
				193.453
				
				61,72
				
				136.610
				
				60,77
			
			
				
				Више од 60
				
				118.703
				
				22,06
				
				65.738
				
				20,97
				
				52.965
				
				23,56
			
			
				
				Непознато
				
				3.490
				
				0,65
				
				2055
				
				0,65
				
				1435
				
				0,63
			
			
				
				УКУПНО
				
				538.168
				
				100,0
				
				313.396
				
				100,0
				
				224.772
				
				100,0
			
		
	
	Табела I-9: Структура становништва старог 15 и више година према школској спреми 
	
	
		
			
				
				
				Подручје Просторног плана
				
				Златиборски управни округ
				
				Моравички управни округ
			
			
				
				Број
				
				%
				
				Број
				
				%
				
				Број
				
				%
			
			
				
				Без школске спреме
				
				30.177
				
				5,61
				
				19.663
				
				7,52
				
				10.514
				
				5,5
			
			
				
				Непотпуно основно образовање
				
				81.125
				
				15,07
				
				45.089
				
				17,25
				
				36.036
				
				18,86
			
			
				
				Основно образовање
				
				116.312
				
				21,61
				
				69.474
				
				26,6
				
				46.838
				
				24,52
			
			
				
				Средње образовање
				
				184.610
				
				34,30
				
				104.924
				
				40,16
				
				79.686
				
				41,71
			
			
				
				Више образовање
				
				16.944
				
				3,15
				
				9.789
				
				3,74
				
				7.155
				
				3,74
			
			
				
				Високо образовање
				
				18.826
				
				3,50
				
				9.961
				
				3,81
				
				8.865
				
				4,64
			
			
				
				Непознато
				
				4.262
				
				0,79
				
				2.346
				
				0,89
				
				1.916
				
				1,03
			
			
				
				Укупно становништво старо 15 и више година
				
				452.256
				
				84,04
				
				261.246
				
				83,35
				
				191.010
				
				84,97
			
			
				
				УКУПНО
				
				538.168
				
				100,0
				
				313.396
				
				100,0
				
				224.772
				
				100.00
			
		
	
	Старосна структура становништва (Табела I-8) указује на веома изражен тренд старења становништва, с обзиром на уједначеност броја становника до 19 године (23%) и преко 60 (око 22%). Најбројније је радно способно становништво, којег на подручју Просторног плана има 330.063 становника (61,3%), од чега у Златиборском управном округу 193.453 (61,7%), а у Моравичком управном округу 136.610 (60,8%). Просечна старост становништва је 40 година, a просечно најстарије су општине Лучани (43,1) и Косјерић (42,9), а најмлађе Сјеница (35,3) и Ивањица (40,1). Укупно гледано највећи број градова/општина карактерише дубока демографска старост (Бајина Башта, Косјерић, Пожега, Чајетина, Нова Варош, Ивањица, Чачак, Горњи Милановац), пет су „демографски старе” (Ужице, Ариље, Прибој, Пријепоље и Сјеница). Што се тиче полне структуре становништва, у оба управна округа су жене нешто бројније. Наиме, у Златиборском управном округу жена има 2,2% више од мушкараца, док су у Моравичком управном округу жене бројније за 3,5%. Једина општина која има нешто више мушкараца од жена је Пожега.
	Образовна структура становништва је доста неповољна, с обзиром на висок удео становништва са непотпуним (15%) и потпуним основним образовањем (21,6%), али и јако ниским уделом становника са вишим (3,15%) и високим образовањем (3,5%). Посебно је изражено ниско учешће високо образованог становништва у односу на републички просек који износи 5,5%. Категоријом укупног активног становништва поред запослених, обухваћена су лица која траже посао, као и лица која су привремено спречена да обављају занимање. У односу на укупан број становника, активно становништво на подручју Просторног плана чини 36,8%. У структури делатности доминира секундарни сектор са око 38%, затим терцијарни са око 35%, а потом примарни са 27% (Табела I-10). У Златиборском управном округу приближно подједнако су заступљени терцијарни (око 36%) и секундарни сектор (око 35%), док је најмање заступљен примарни сектор делатности (око 27%). У Моравичком управном округу је најзаступљенији секундарни (око 39%), потом терцијарни (око 34%) и примарни сектор делатности (око 26%). Међутим, након 2002. године уследило је драстично смањење броја запослених, што је сигурно утицало на поремећај структуре активног становништва и сектора делатности. Прецизни подаци биће доступни тек након наредног пописа. Од укупног броја активног становништва које обавља занимање чак 57,8% ради у другом насељу исте општине/граду, а око 12% у другој општини/граду, када је реч о Златиборском управном округу. Слична ситуација је и у Моравичком управном округу, 60% ради у другом насељу исте општине/граду, а 9,4% у другој општини/граду исте Републике.
	Табела I-10: Активно становништво према секторима делатности 1991. и 2002. године
	
		
			
				
				Општина/Град
				
				Укупно
				
				Примарни сектор
				
				Секундарни сектор
				
				Терцијарни сектор
			
			
				
				Број
				
				%
				
				Број
				
				%
				
				Број
				
				%
			
			
				
				
				
				Ариље
				
				8.303
				
				3.803
				
				45,5
				
				2.720
				
				32.5
				
				1.780
				
				21,2
			
			
				
				Бајина Башта
				
				12.206
				
				5.081
				
				41,4
				
				3.578
				
				29.1
				
				3.547
				
				28,9
			
			
				
				Косјерић
				
				5.128
				
				2.178
				
				42,1
				
				1.628
				
				31.4
				
				1.322
				
				25,6
			
			
				
				Нова Варош
				
				6.442
				
				1.568
				
				24,1
				
				2.902
				
				44.5
				
				1.972
				
				30,3
			
			
				
				Пожега
				
				12.710
				
				4.109
				
				31,7
				
				4.427
				
				34.1
				
				4.174
				
				32,2
			
			
				
				Прибој
				
				7.942
				
				1.422
				
				17,6
				
				3.081
				
				38.1
				
				3.439
				
				42,6
			
			
				
				Пријепоље
				
				12.211
				
				2.478
				
				20,0
				
				5.034
				
				40.6
				
				4.699
				
				38,0
			
			
				
				Сјеница
				
				8.531
				
				5.206
				
				52,5
				
				2.378
				
				23.9
				
				1.947
				
				19,6
			
			
				
				Ужице
				
				31.219
				
				2.769
				
				8,8
				
				13.795
				
				43.8
				
				14.655
				
				46,6
			
			
				
				Чајетина
				
				5.942
				
				1.866
				
				31,1
				
				1.636
				
				27.2
				
				2.440
				
				40,6
			
			
				
				Златиборски управни округ
				
				
				111.635
				
				30.480
				
				26,9
				
				41.179
				
				36,4
				
				39.976
				
				35,3
			
			
				
				Горњи Милановац
				
				19.429
				
				4.561
				
				23,0
				
				8.944
				
				45.0
				
				5.924
				
				29,9
			
			
				
				Ивањица
				
				16.664
				
				6.866
				
				41,0
				
				6.489
				
				38.78
				
				3.309
				
				19,8
			
			
				
				Лучани
				
				9.374
				
				4.106
				
				42,8
				
				3.065
				
				31.94
				
				2.203
				
				22,9
			
			
				
				Чачак
				
				41.998
				
				7.699
				
				18,0
				
				15.911
				
				37.23
				
				18.388
				
				43,0
			
			
				
				Моравички управни округ
				
				87.466
				
				23.232
				
				26,1
				
				34.409
				
				38,7
				
				29.825
				
				33,5
			
			
				
				УКУПНО
				
				198.099
				
				53.712
				
				27,1 
				
				75.588
				
				38,2 
				
				68.799
				
				34,7
			
		
	
	Највећи број становника од рођења станује у истом месту (Златиборски управни округ 57,9%, Моравички управни округ 53,8%), досељеника са подручја других насеља исте општине у Златиборском управном округу има 22,8%, а у Моравичком 21%, док су у оба управна округа мало заступљени досељеници из других општина/града исте Републике, као и из суседних република.
	Мрежа насеља
	Мрежа насеља представља комплексан, хетероген и недовољно кохерентан систем од 644 насеља размештених у 555 катастарских општина. Статус градских3 има укупно 16 насеља: Ариље (6.744 становника), Бајина Башта (9.543), Косјерић (4116), Нова Варош (10.335), Пожега (13.206), Прибој (19.564), Пријепоље (15.031), Сјеница (13.161), Севојно (7.445), Ужице (54.717), Златибор (2.344), Горњи Милановац (23.982), Ивањица (12.350), Гуча (2.022), Лучани (4.309), и Чачак (73.217). У овим насељима, према попису из 2002. године живело је 272.086 становника, или око 50% укупне популације подручја Просторног плана.
	Подручје Просторног плана је подељено на три урбана подручја: Функционално урбано подручје (у даљем тексту: ФУП) Ужица у северозападном делу, ФУП Чачка у североисточном и Полицентрични урбани регион (у даљем тексту: ПУР) јужног дела подручја Просторног плана. ФУП Ужица обухвата утицајне зоне града Ужице са градским центрима: Ариље, Бајина Башта, Косјерић, Пожега и Чајетина. ФУП Чачка обухвата утицајне зоне града Чачка и општинских центара: Горњи Милановац и Лучани. На подручју општина Пожега, Ариље и Лучани долази до преклапања утицаја оба ФУП-а. ПУР обухвата утицајне зоне општинских центара: Ивањица, Нова Варош, Сјеница, Пријепоље и Прибој.
	Подручје Просторног плана је у највећој мери поларизовано између регионалних и центара управних округа Ужица и Чачка. Ужице је центар функцијског подручја у чији састав улазе мреже насеља дела општина Златиборског управног округа: Ариље, Бајина Башта, Косјерић, Пожега и Чајетина. Слабији функцијски утицај, Ужице остварује на Прибој, Нову Варош и Пријепоље. Општина Сјеница усмерена је претежно на град Нови Пазар. Чачак је центар функцијског подручја у чији састав улазе мреже насеља општина Моравичког управног округа. Присутна је и одређена усмереност насеља општине Кнић ка граду Чачку. Регионални центри Ужице и Чачак, те општине Бајина Башта, Чајетина, Прибој, Пријепоље и Сјеница утичу на директан и индиректан начин, на прекограничну сарадњу са Босном и Херцеговином и Републиком Црном Гором.
	У просторно-функцијској организацији Републике Србије, Златиборског управног округа, функцијског подручја и територије града, улога Ужица је следећа: функцијски је центар коме гравитира 41 насеље града и 192 насеља функцијског подручја индиректно, као и мањи број насеља општина ПУР-а; један је од центара регионалне урбанизације и значајан економско-привредни центар у западноморавском развојном појасу и југозападној Србији; и у домену функцијско-интеграционих процеса у прошлости, Ужице је превазилазило територијални обухват који му је одређен у ППРС и територијално-управном организацијом Републике Србије.
	У просторно-функцијској организацији Републике Србије, Моравичког управног округа, функцијског подручја и територије града улога Чачка је следећа: функцијски је центар коме гравитира 58 насеља града и индиректно 206 насеља функцијског подручја; један је од центара регионалне урбанизације и значајан економско-привредни центар у западноморавском и ибарском развојном појасу; и попут Ужица, у домену функцијско-интеграционих процеса Чачак превазилази територијални обухват који му је одређен у ППРС и територијално-управном организацијом Републике Србије. 
	
	Ужице и Чачак се, својим блиским положајем (географским, саобраћајним, привредним и друштвеним), сврставају у градове регионалног ранга који остварују развојне утицаје и подстицаје на шире регионално окружење. Главни покретачи њиховог развоја били су развој индустрије, саобраћаја и услуга чиме је иницирана интензивна урбанизација и просторно-функцијска трансформација ширег регионалног окружења. Инициране су дневне миграције на релацији приградска села–општински/градски центри и формирање урбаних агломерација са елементима дневног урбаног система. То је посебно изражено у примарној агломерацији подручја Просторног плана на потезу Чајетина – Ужице/Севојно – Пожега (Косјерић и Ариље) – Лучани – Чачак. Дуж коридора државног пута (у даљем тексту: ДП) I реда бр. 5, 21 и 21.1 и путева II реда врши се функционално и физиономско спајање насеља, што је уочљива аналогија са развојем других агломерација градских насеља Републике Србије сличних функција и демографске величине. Развитком агломерација долази до планског, али и делимично спонтаног, релоцирања индустријских погона из урбаних центара у приградска села, што утиче на даљи развој нових предузећа, њима комплементарних услужних делатности и комуналне инфраструктуре, чиме се шире урбанизацијски утицаји у окружење. Услед урбане концентрације становништва и функција, те демографског пражњења сеоских подручја изазваних комбинацијом емиграције и смањења природног прираштаја, дошло је до промена у демографској величини насеља. Идентификоване су четири категорије сеоских насеља разврстаних по демографској величини: патуљаста насеља, са мање од 250 становника; мала насеља која имају од 250 до 500 становника; средња насеља која се јављају у две варијанте (средња мања насеља са 500 до 750 становника и средња већа насеља са 750 до 1000 становника); и велика сеоска насеља са 1000 и више становника. Структура насеља подручја Просторног плана према демографској величини приказана је у Табели I-11 где се запажа сукцесија у демографском уситњавању сеоских насеља.
	Табела I-11: Упоредни приказ промена у демографској величини насеља за 1981. и 2002. годину.
	
		
			
				
				величинска структура насеља
				
				1981. година
				
				2002. година
				
				2002. година*
			
			
				
				1.
				
				2.
				
				3.
				
				4.
				
				1.
				
				2.
				
				3.
				
				4.
				
				1.
				
				2.
				
				3.
				
				4.
			
			
				
				патуљаста – &lt; 250
				
				147
				
				147
				
				22.753
				
				22.753
				
				248
				
				248
				
				32.845
				
				32.845
				
				257
				
				257
				
				33.199
				
				33.199
			
			
				
				%
				
				22,8
				
				22,8
				
				4,0
				
				4,0
				
				38,5
				
				38,5
				
				5,9
				
				5,9
				
				39,9
				
				39,9
				
				6,2
				
				6,2
			
			
				
				мала 250-500
				
				205
				
				352
				
				76.992
				
				99.745
				
				198
				
				446
				
				71.890
				
				104.735
				
				199
				
				456
				
				71.649
				
				104.848
			
			
				
				%
				
				31,8
				
				54,7
				
				13,6
				
				17,7
				
				30,7
				
				69,3
				
				12,9
				
				18,7
				
				30,9
				
				70,8
				
				13,3
				
				19,5
			
			
				
				средња насеља – средње мања 500-750
				
				132
				
				484
				
				80.934
				
				180.679
				
				87
				
				533
				
				52.927
				
				157.662
				
				80
				
				536
				
				48.445
				
				153.293
			
			
				
				%
				
				20,5
				
				75,2
				
				14,3
				
				32,0
				
				13,5
				
				82,8
				
				9,5
				
				28,2
				
				12,4
				
				83,2
				
				9,0
				
				28,5
			
			
				
				средња насеља – средња већа 750-1000
				
				76
				
				560
				
				65.977
				
				246.656
				
				37
				
				570
				
				31.225
				
				188.887
				
				35
				
				571
				
				29.297
				
				182.590
			
			
				
				%
				
				11,8
				
				87,0
				
				11,7
				
				43,7
				
				5,7
				
				88,5
				
				5,6
				
				33,8
				
				5,4
				
				88,7
				
				5,4
				
				33,9
			
			
				
				велика &gt;1000
				
				68
				
				628
				
				94.157
				
				340.813
				
				58
				
				628
				
				87.738
				
				276.625
				
				57
				
				628
				
				83.490
				
				266.080
			
			
				
				%
				
				10,6
				
				97,5
				
				16,7
				
				60,4
				
				9,0
				
				97,5
				
				15,7
				
				49,5
				
				8,9
				
				97,5
				
				15,5
				
				49,4
			
			
				
				градска
				
				16
				
				644
				
				223.804
				
				564.617
				
				16
				
				644
				
				282.050
				
				558.675
				
				16
				
				644
				
				272.088
				
				538.168
			
			
				
				%
				
				2,5
				
				100,0
				
				39,6
				
				100,0
				
				2,5
				
				100,0
				
				50,5
				
				100,0
				
				2,5
				
				100,0
				
				50,6
				
				100,0
			
			
				
				Укупно
				
				644
				
				
				564.617
				
				
				644
				
				
				558.675
				
				
				644
				
				
				538.168
				
			
		
	
	* Према новој методологији Пописа 2002. године.
	Извор: РЗС, 2004. Објашњење: 1. Број насеља, 2. Број становника, 3. Кумулативни збир броја насеља , 4. Кумулативни збир броја становника.
	Процес функцијске трансформације насеља и мреже у целини одвијао се у периоду индустријске урбанизације и концентрације становништва и функција у градским/општинским центрима. До седамдесетих година прошлог века само су градски/општински центри имали делимично полифункционални карактер, док су остала насеља била монофункционална, са доминацијом активног становништва у примарним делатностима, најчешће у оквиру сопствених газдинстава. Села са развијеним спољним односно централним функцијама било је мало (претежно рударска насеља). У међувремену су се она функционално трансформисала под директним или индиректним утицајима развоја и диверзификације функција развојних центара. Функцијска диференцијација мреже насеља одвија се услед запошљавања становништва у непољопривредним делатностима и постепеног развоја објеката јавно-социјалне инфраструктуре. Сеоска насеља ретко имају развијене функције секундарног, терцијарног и квартарног сектора делатности. Примарни сектор је базиран на екстензивној пољопривреди (ратарство, сточарство, воћарство и виноградарство). Поред општинских центара који припадају типу градских насеља, одређен степен развијености спољних-централних функција имају поједина сеоска насеља приградског типа, насеља специфичних функција (туризам и бањска места) и поједини центри заједница села. 
	
	Основна одлика мреже насеља подручја Просторног плана је концентрација становништва, привредних активности и јавносоцијалне инфраструктуре у регионалним, субрегионалним центрима и приградским периурбаним насељима на једној страни, те демографска уситњеност, депопулација, саобраћајна изолованост, неразвијена структура делатности и неадекватна јавносоцијална инфраструктура у селима брдскопланинског дела на другој.
	Јавне службе
	Предшколско васпитање и образовање се одвија у 49 дечјих вртића (један у општини Бајина Башта, седам у општини Горњи Милановац, један у општини Ивањица, један у општини Косјерић, један у општини Лучани, један у општини Нова Варош, три у општини Пожега, један у општини Прибој, четири у општини Пријепоље, један у општини Сјеница са три издвојена одељења, осам у граду Ужице и један у општини Чајетина са три издвојена одељења и 19 у граду Чачку). Поред овако организованог предшколског образовања и васпитања, настава се организује и у основним школама и њиховим издвојеним одељењима, укупно више од 90 (10 у Бајиној Башти, 21 у општини Горњи Милановац, пет у Новој Вароши, девет у општини Пожега, четири у Пријепољу, пет у граду Ужицу, два у Чајетини и 38 у граду Чачку).
	Основно образовање се одвија у 80 (евидентираних) матичних основних школа (4 у општини Ариље са укупно 10 издвојених одељења, три у општини Бајина Башта са 10 истурених одељења, седам у општини Горњи Милановац са 33 издвојена одељења по сеоским насељима, један у општини Ивањица са осам истурених одељења, један у општини Лучани са пет истурених одељења, један у општини Косјерић са 11 издвојених одељења, шест у општини Нова Варош са 13 истурених одељења, осам у општини Пријепоље са 29 истурених одељења, два у општини Пожега са 22 истурена одељења у сеоским насељима, шест у општини Прибој, осам у општини Сјеница са 28 истурених одељења, девет у граду Ужицу са 17 истурених одељења, три у општини Чајетина са девет истурених одељења и 16 у граду Чачку – седам у градском центру и девет у сеоским насељима са 29 истурених одељења, три специјалне основне школе: музичка школа, за децу ометену у развоју и за основно образовање одраслих, две музичке школе са два издвојена одељења у Прибоју и Новој Вароши и школа за основно образовање одраслих). У оквиру основне школе у Новој Вароши делује специјално одељење за децу ометену у развоју. У Ужицу се налази и основна школа за децу оштећеног слуха. 
	
	Средње образовање се одвија у мрежи објеката која се састоји од 35 средњих школа лоцираних претежно у градским/општинским центрима и то: један у општини Ариље са 5 смерова, два у општини Бајина Башта (гимназија и техничка школа), три у општини Горњи Милановац (гимназија, економско-трговачка и техничка школа), два у општини Ивањица, један у општини Лучан, један у општини Косјерић (три образовна профила за техничке кадрове), два у општини Нова Варош (гимназија и техничка школа), два у општини Сјеница (гимназија и техничка школа), два у општини Прибој (гимназија и машинска техничка школа), три у општини Пријепоље (гимназија, економско-трговачка и техничка школа), три у општини Пожега (гимназија, техничка школа и пољопривредна школа), шест у граду Ужицу (гимназија, економска, медицинска, две техничке и уметничка школа), једна у општини Чајетина (угоститељско-туристичка школа) и седам у граду Чачку (гимназија, економска, машинско-саобраћајна, медицинска, прехрамбено-угоститељска, техничка школа и музичка школа). Већина средњих школа имају регионални и субрегионални значај. У градовима Чачку и Ужицу, и општини Пожега налазе се домови ученика средњих школа. 
	
	Мрежу објеката високог образовања чини 10 високих школа струковних студија и факултета и то: Виша техничка школа (машински и електро смер), Агрономски и Технички факултет (машински и електро одсек), а поред државних факултета постоје и новоотворени приватни факултети – Факултет за услужни бизнис из Новог Сада у Чачку, Академија за дипломатију и безбедност и Факултет за менаџмент малих и средњих предузећа, у Бајиној Башти, Београдска Пословна школа струковних студија и Учитељски факултет и Висока пословно-техничка школа струковних студија у Ужицу и Београдска пословна школа струковних студија у Новој Вароши. У граду Ужицу постоји установа Студентски центар „Ужице” у оквиру које послују две јединице Студентски дом „Турица” и Студентски ресторан „Студент”. У току је оснивање Интегрисаног универзитета у Ужицу, који ће чинити три факултета (поред постојећег Учитељског факултета, имаће Факултет лепих уметности, и Факултет заштите са три смера – заштита на раду, заштита животне средине и противпожарна заштита). У Чачку се научно-истраживачким радом баве Институт за воћарство и одељење института „Кирило Савић” из Београда.
	Окосницу мреже објеката примарне и секундарне здравствене заштите са више од 115 објеката различитог ранга и значаја представљају здравствени центри Ужице и Чачак, заводи за јавно здравље у Ужицу и Чачку и апотекарске установе у Ужицу, Чачку и Горњем Милановцу. У склопу Здравственог центра у Ужицу су опште болнице у Ужицу (800 постеља), Прибоју (110 постеља) и Пријепољу (170 постеља) и стационари у три дома здравља (Нова Варош 30 постеља, Пожега 60 постеља, Сјеница 20 постеља и породилиште са 10 постеља. У склопу Здравственог центра Чачак су опште болнице у Чачку (527 постеља) и Горњем Милановцу (150 постеља) и стационари у два дома здравља (Ивањица 20 постеља и Лучани 10 постеља). На овом подручју услуге секундарне здравствене заштите пружају и три специјалне болнице: Специјална болница за болести штитасте жлезде „Златибор” у Чајетини (50 постеља), Специјална болница за рехабилитацију Ивањица (50 постеља) и Специјална болница за рехабилитацију „Златар” у Новој Вароши (30 постеља). 
	
	Социјална заштита организована је у оквиру центара за социјални рад који се налазе у свим градским/општинским центрима. У општини Пожега постоји и Геријатријски центар, а у општини Прибој при центру за социјални рад постоји „Сигурна Кућа” која покрива територију четири општине (Прибој, Пријепоље, Нова Варош и Сјеница). Одређену помоћ и подршку обезбеђују и локалне јединице Црвеног крста. У Пожеги постоји Народна кухиња и Дневни центар за децу из породица са ризиком. У граду Ужицу је отворена Народна кухиња захваљујући сарадњи Центра за социјални рад и Црвеног крста. У Ужицу су три установе социјалне заштите регионалног значаја: Дом за децу и омладину (48 постеља), Центар за породични смештај деце и омладине и Дом за смештај старих лица (80 постеља). У граду Чачку постоје две стационарне установе: Дом глувих и Дом слепих. Такође постоје и Дом за старе и негу старих лица и Народна кухиња. 
	
	Мрежа објеката културе је релативно развијена, а институције се претежно налазе у градским/општинским центрима. У сеоским и приградским насељима развијена је мрежа домова културе, али су они углавном у лошем стању, недовољно опремљени и скоро потпуно неискоришћени. У граду Ужицу постоји Народна библиотека Ужице, која представља матичну библиотеку за библиотеке Златиборског управног округа, Градски културни центар и Градска галерија. Музеји постоје у градовим Ужице (регионални музеј надлежан за територију осам општина. У музејском склопу се налазе и изложбени простор „Јокановића куће”, спомен-комплекс на Кадињачи, у оквиру рада Музеја је и презентација хидроелектране „Под градом”) и Чачак, те општинама Горњи Милановац, Пријепоље и Пожега. У сеоском насељу Камена Гора (Пријепоље) је отворена етно кућа. У граду Ужицу су и Народно позориште, Историјски архив који врши заштиту архивске грађе на подручју Златиборског управног округа (без општине Сјеница), као и за општину Ивањица. У општини Чајетина постоји музеј на отвореном „Старо село” у Сирогојну и галерија у Доброселици, а организује се и велики број културних манифестација. У граду Чачку је међуопштински историјски архив.
	Објекти који су у функцији спорта и физичке културе су релативно добро развијени. Општина Бајина Башта располаже са СРЦ „Луг” и уређеним плажама на језеру Перућац. У општинама Чајетина и Нова Варош као и туристичком насељу Златибор („Торник”) постоје скијалишта. Град Ужице има спортску установу „Велики парк” у градском центру и фискултурне сале у већини школских објеката. У граду Чачку постоје и хиподром, спортски аеродром и купалишта на Западној Морави. На подручју Просторног плана постоји већи број уређених купалишта.
	––––––––––––––
	3 Градска насеља дефинисана методологијом Републичког завода за статистику Србије.
	
	3.1.3. Привреда/економски развој и туризам
	Привредни развој
	Привредну структуру подручја карактерише доминација индустријског сектора и аграрног начина привређивања, уз релативно развијене делатности терцијарног сектора (трговина, саобраћај, туризам и друго). Транзицијска рецесија, дугогодишња изолација са светског тржишта, дезинвестирање и технолошко заостајање привреде и светска економска и финансијска криза проузроковала је нови пад привредне активности. Упркос томе, очувана је конкурентност водећих сектора привреде, посебно појединачних предузећа. Међу најзначајнијим структурним проблемима регионалне привреде налазе се незапосленост, релативно низак ниво конкурентности привреде и појединих сектора и релативно слаби ефекти приватизације предузећа. Колапс индустријских система допринео је великој економско-социјалној и територијалној поларизацији подручја Просторног плана, отварајући нова развојно недовољно развијена подручја (Бајина Башта, Ивањица, Нова Варош и Прибој). Достигнути ниво развијености подручја Просторног плана указује на заостајање за просеком Републике Србије према основним индикаторима услед значајне девастираности привреде и последица транзицијске рецесије (Табела I -12). 
	
	Мањи део привредних ресурса лоциран је у функцијски фрагментисаном простору неразвијених, девастираних и приграничних општина. Највећи економски раст реализује се на подручју градова Ужица и Чачка, где су концентрисани производни и услужни капацитети. Подручје ових градова је регионално и привредно средиште, чвориште инфраструктурне мреже и преферираних локација за привредне активности које захтевају квалификовани кадар. Ови градови доминирају у територијалној дистрибуцији привредних делатности: 44,7% у алокацији предузећа и других правних лица, 46% у запослености, 44,2% у стварању дохотка привреде, 81,3% у производњи електричне енергије, гаса и воде, 63,4% у трговини, 56,6% саобраћају и складиштењу и 37% у туризму. 
	
	Табела I-12: Показатељи нивоа развијености Планског подручја, 2007–2008. године
	
		
			
				
				Индикатор
				
				Индекс односа РС=100
			
			
				
				Златиборски управни округ
				
				Моравички управни округ
			
			
				
				Укупна стопа запослености
				
				75,5
				
				96,0
			
			
				
				Конкурентност
				
				87,4
				
				66,5
			
			
				
				Продуктивност рада привреде
				
				81,6
				
				71,0
			
			
				
				Продуктивност рада у прерађивачкој индустрији
				
				78,9
				
				70,5
			
			
				
				БДВ у индустрији/запосленом, 2007
				
				88,6
				
				67,4
			
			
				
				БДВ у индустрији/становнику, 2007
				
				87,6
				
				67,0
			
			
				
				БДП /становнику, 2005.
				
				65,7
				
				94,5
			
			
				
				Инвестиције/становнику
				
				32,2
				
				35,0
			
			
				
				Извоз
				
				60,7-147,3
				
				60,7-147,3
			
			
				
				Улагања у истраживања и развој
				
				30-59,2
				
				30-59,2
			
		
	
	У последње две деценије евидентан је велики пад запослености, са 140.278 на 106.329 запослених (2010. година), односно за око 33.949 лица. У истом периоду индустријска запосленост је смањена, чак 3,2 пута, односно са 92.322 на 28.954 радника. Снажан процес деиндустријализације произашао је из недовољно конкурентне и нетрансформисане структуре, спорости реструктурирања и приватизације предузећа. У Графикону 2 приказане су промене индустријске развијености према локацијском коефицијенту LQ у посматраном периоду. Вредност LQ&gt;1 указује на натпросечну индустријску развијеност у односу на регионални просек, док LQ&lt;1 показује заостајање индустријске развијености у односу на регион.
	Графикон 2. Локацијски коефицијент индустрије у Региону, 1990–2010.
	
	
	Степен запослености је 30,5% и нижи је од републичког просека (35,8%). Највећи број запослених има град Чачак (26.411 (2010) лица), град Ужице (22.273 лица (2010) и општина Г. Милановац (9823 лица (2010), док је у осталих 11 општина дисперзовано 45% укупно запослених. Већу стопу запослености од републичког просека имају само Ужице и Ариље, док надпросечну стопу запослености у односу на подручје Просторног плана имају Чајетина, Чачак и Г. Милановац. Најнижу стопу запослености имају Пријепоље, Сјеница, Нова Варош, Бајина Башта и Прибој.
	У структури запослености секундарни сектор учествује са 35,1% уз доминацију сектора услуга са 62,1%. У укупној запослености доминира комплекс прерађивачке индустрије (27,3% запослених), здравство и социјални рад (9,2%), образовање (8,2%), трговина (7,4%), саобраћај и складиштење (5,0%), грађевинарство (4,2%), државна управа (3,1%), производња електричне енергије и гаса (2,2%), активности са некретнинама (2,1%). Делатности туризма, пољопривреде, шумарства, рибарства, вађења руда, енергетике и финансијског посредовања заједно ангажују 9,4% укупно запослених. 
	
	У 2010. години било је 52.164 незапослених лица или 108 лица на 1.000 становника у Златиборском управном округу и 94 лица/1000 становника у Моравичком управном округу, што је нешто више у односу на републички просек (99 незапослених/1000 становника). Квалификациона структура незапослених је неповољна због удела 36% лица без квалификација, уз мање разлике међу градовима/општинама. Привредна структура на подручју Просторног плана је релативно диверзификована, уз велики значај прерађивачке индустрије, пољопривреде и сектора услужних делатности. У прерађивачкој индустрији најзначајнији удео имају металска индустрија, прехрамбени комплекс, производња цемента, наменска, индустрија папира, пластике, текстилна, хемијска, дрвна, производња угља и електричне енергије, неметали. 
	
	Удео БДВ индустрије у укупној БДВ подручја Просторног плана је 64,89% у Златиборском управном округу и око 60% у Моравичком управном округу (2009. године). У структури формирања дохотка привреде у 2005. години, доминирају са једнаким релативним уделом делатности секундарног сектора и сектора услуга од 39,1%, док сектор примарних делатности чини 21,8%. У структури привреде доминира прерађивачка индустрија 36,1%, пољопривреда 21,8%, трговина 18,0%, саобраћај 9,3%, грађевинарство 6,8%, хотели и ресторани 2,3%. Индустрија је водећа делатност у привреди Косјерића, Горњи Милановца, Ужица, Прибоја, Лучана и Пожеге. Трговина је водећа делатност у Чачку, саобраћајне услуге и складиштење у Чајетини, док је пољопривреда основна делатност у Бајиној Башти, Сјеници, Ивањици, Ариљу, Новој Вароши и у Пријепољу.
	Половином 2010. године било је 10.659 привредних друштава и других правних лица од којих 5.475 у Златиборском управном округу и 5.184 у Моравичком управном округу, односно 3.044 у Чачку и 1.716 у Ужицу. Према подацима Агенције за привредне регистре у стечају је 46 привредних друштава док је њих пет у ликвидацији. У Златиборском управном округу у стечају је 27 предузећа, а у Моравичком управном округу 19.
	У 2007. години било је 26 великих производних предузећа (са преко 250 запослених) од 372 оваква предузећа у Србији, која су из комплекса машиноградње и металопрераде, прехрамбене индустрије, текстила, хемијске индустрије, гуме и пластике, производње цемента, папира. Осам предузећа је лоцирано у Горњем Милановцу, четири у Чачку, три у Ивањици, по два у Ужицу, Севојну и Пријепољу, и по једно привредно друштво у Косјерићу, Лучанима, Ариљу, Чајетини и Прибоју. Од 97 великих индустријских губиташа у Србији 2009. године њих шест је на подручју Просторног плана, док се од 100 најуспешнијих предузећа у Србији шест налази у овим управним окрузима.
	Неравномерности у регионалној алокацији природних и створених ресурса и доминација секторских политика над структурним и просторно-еколошким критеријумима територијалног развоја, условила је регионалну неравнотежу у развоју и просторној организацији. У просторној структури привреде издвајају се: Регионални привредно-индустријски центри средње величине (са 5-10 хиљада запослених у индустрији) – Чачак и Ужице; Регионални индустријски центри (са 1-5 хиљада запослених у овом сектору) – Горњи Милановац, Ивањица, Ариље, Лучани, Пожега и Прибој; Мали општински привредно-индустријски центри са мање од 1.000 запослених у индустрији су Бајина Башта, Косјерић, Нова Варош, Пријепоље, Сјеница и Чајетина; и Мања насеља у којима су лоцирани различити привредни, туристички, услужни и други садржаји.
	Туризам
	Разноврсни природни потенцијали, релативно погодан саобраћајно географски положај (на тромеђи Републике Србије, Републике Црне Горе и Републике Српске у БиХ), са гравитационим центрима у окружењу и деоницама државних путева (којима са приступа коридору X), железничком пругом (Београд-Бар) и планираном трасом аутопута Београд-Јужни Јадран, представљају фактор развоја, планинског, бањског, градског, водног, транзитног, излетничког, руралног и других видова туризма и рекреације. Неуједначено су развијени туристички потенцијали, од релативно активираних планина (Златибора, Таре и Златара и друго), бања (Прибојске бање, Горње Трепче, ваздушне бање Ивањица, здравствено-wellness центра на Златибору и друго), градова (Ужице и Чачак) и неколико општинских центара (са више манифестација, међу којима су најзначајнија „Сабор трубача у Гучи” и „Сабор фрулаша у Прислоници”, спортско-рекреативним садржајима, природним и културно-историјским знаменитостима, археолошким налазиштима, ловиштима и туристичким пунктовима у околини) и више села (без довољне повезаности са другим видовима туризма), до недовољно активираних – Дрине, дела Голије, Јадовника и других средњих и нижих планина (где је туризам у иницијалној фази развоја). Постојећа туристичка и рекреативна понуда, с обзиром на традицију и потенцијале, није довољно развијена и афирмисана, а још мање организована и повезана, како међу општинама на подручју Региона, тако и са суседним општинама у Србији, БиХ и Републици Црној Гори. Подручје Златиборског управног округа, заједно са деловима планина Сувобор, Маљен, Повлен, Тара, Златибор, Златар, Јадовник и Голија, рекама Увцем, Дрином, Лимом, Западном Моравом, Скрапежом, Ђетињом и друго, Заовинским језером, Потпећким, Радоиоњским, Златарским, Рибничким и Сјеничким језером и језерима Врутци и Перућац, пећинама Злакуса, Стопића, Увачком и Потпећком пећином, кањоном Дрине и Увца, Прибојском бањом, селима и другим насељима, природним и културним вредностима, деоницама државних путева, граничним прелазима (са БиХ – Бајина Башта-Скелани, Котроман-Вардишта и Увац-Рудо; са Републиком Црном Гором – Јабука-Ранче, Гостун-Конатар), односно са туристичким дестинациијама Дрина-Тара-Златибор, Златар-Пештер и део Ваљевско-подрињских планина са Дрином (дестинације са знатним учешћем целогодишње понуде), 
	представља туристички кластер средишна и западна Србија. Овом кластеру припада и подручје Моравичког управног округа са планинама Јелица, Овчар, Каблар, Вујан и Рудник, делом Голије (туристичком дестинацијом са цеологодишњом понудом) и Ваљевско-подрињских планина са Сувобором (дестинацијом са знатним учешћем целогодишње понуде), Овчарско-кабларском клисуром (са језером Међувршје), рекама Западна Морава, Моравица, Рзав, Белица, Каменица, Гружа и Деспотовица, пећинама (Рћанска, Хаџипроданова и друго), бањама (Овчар бања, Атомска бања Горња Трепча, Слатинска и ваздушна бања у Ивањици), традиционалним селима и другим насељима, објектима културне вредности („српска света гора” у Овчарско-кабларској клисури и друго), сегментима државних путева и друго Највише смештајних капацитета сконцентрисано је у оквиру Златибора, бањских комплекса, градских и општинских центара и сеоским домаћинствима. Укупан број посетилаца у 2009. години износио је 292.340, који су остварили 1.189 447 ноћења, што представља око 17% националног биланса. Број посетилаца у 2009. години био је највећи у општини Чајетина (98.811, око 14% страних), затим следе Бајина Башта (48.807, око 3% страних) Ужице (43.888, око 19% страних), Чачак (32.509, око 25% страних), Ивањица (19.733, око 37% страних) и друго Туристички промет је углавном концентрисан на викенде, дане државних празника, време трајања манифестација и краће одморе. По броју ноћења у 2009. години међу општинама истиче се Чајетина са 415.272 (око 90% домаћих због планинског центра Златибор), Бајина Башта 195.102 (око 97% домаћих због разноликих садржаја планинског центра Тара, језера Перућац и манифестације сплаварење Дрином), Чачак са 151.953, Ужице са 121.008, Ивањица са 101.489, Горњи Милановац са 73.761, Нова Варош са 61.799, Прибој са 17.281, док остале општине бележе мање од 15 хиљада ноћења. Просечан број ноћења највише имају општине Косјерић (са 6,3 домаћих и 2,6 страних), Нова Варош (са 5,7 домаћих и 1,6 страних), Горњи Милановац (са 5,5 домаћих и 5,1 страних), Чачак (са 5,3 домаћих и 2,7 страних), Ивањица (са 5,3 доамћих и 2,2 страних), Прибој (са 4,5 домаћих и 4,9 страних), Чајетина (са 4,4 домаћих и 3,2 страних), Бајина Башта (са 4,0 домаћих и 3,0 страних) док остале општине имају незнатан просечан број ноћења. Туристички производи нису у довољној мери комерцијализовани на домаћем, а посебно на иностраном тржишту. Туристички развој подручја Просторног плана, највише зависи од адекватног маркетинга и анимирања комерцијалне туристичке и рекреативне тражње као и подизања конкурентности видова туризма које овај регион може да понуди. Домаћа туристичка тражња је доминантна и усмерена према планинском, бањском, културном, језерском, излетничком, манифестационом и сеоском туризму, као и пословним путовањима. Инострани посетиоци су, углавном, индивидуални гости чији су примарни мотиви доласка манифестације, специјализовани видови туризма и пословна путовања. Интерес иностране туристичке тражње неће бити масовније привучен само потенцијалима природних добара, планинских подручја, река, језера и неколико бања, већ првенствено побољшањем квалитета смештаја и целогодишње туристичко-рекреативне понуде у простору у комбинацији са мотивима очуване природе и културне баштине, етно-баштине села и органске хране. Јаки су регионални и локални интереси за заштитом простора и за одрживим развојем туризма као потенцијалним покретачем привредног напретка. Носиоци промоције туризма, координације понуде и потражње и културно-едукативне делатности у туризму су туристичка организација регије Западна Србија, туристичка организација Златибора, туристичке организације у Ужицу, Чачку као и осталим општинским центрима.
	3.1.4. Инфраструктурни системи
	Саобраћај
	Подручје Просторног плана остварује везе са окружењем мрежом држваних путева I и II реда и железничким пругама. Дужина категорисане путне мреже износи 5.922 km, од којих је 685 km ДП I реда (11,6%), 1.274 km ДП II реда (21,5%) и 3.963 km општинских путева (66,9%), од којих је свега 1.817 km (45,85%) са савременим коловозом. Густина путне мреже износи 0,65 km/km², што је изнад републичког просека (0,42 km/km²). 
	
	Табела I-13 : Путна мрежа и степен моторизације 2009. године
	
	
	Степен моторизације је приближан републичким просеком (225 ПА/1.000 становника), са најнижим у општини Сјеница (121) и највећом у граду Чачку (239).
	Превоз људи и роба се обавља друмским и железничким саобраћајем. Окосницу друмских веза чини 7 ДП I реда и 32 ДП II реда.
	ДП I реда су:
	– ДП I реда број 5: гр. Републике Срске (Вардиште) – Кремна – Ужице – Пожега – Чачак – Краљево – Трстеник – Крушевац – Појате – Параћин – Зајечар – гр. Бугарске, у дужини од око 133,8 km 
	(km: 497+535 – km: 631+326) који представља везу са европским коридором Х;
	– ДП I реда број 8: гр. Црне Горе (Јабука) – Пријепоље – Увац – Сјеница – Нови Пазар, у дужини од око 73,75 km (km: 293+473 – 
	km: 367+221). Деоница од Аљиновића до манастира Милешево је непроходна;
	– ДП I реда број 19.1: Мали Зворник – Љубовија – Рогачица – Бајина Башта – Дуб – Дупци, у дужини од 59,7 km (km: 62+648 – km: 122+345);
	– ДП I реда број 21: гр. АП Војводина – Шабац – Ваљево – Косјерић – Пожега – Ужице – Чајетина – Рзав – Нова Варош – Пријепоље – гр. Цене Горе (Гостун), у дужини од 193,2 km 
	(km: 154+820 – km: 348+006). Деоница од Пожеге до Ужица, у дужини од 21,7 km је у преклопу са ДП број 5; 
	
	– ДП I реда број 21.1: Пожега – Ариље – Ивањица – Куманица – Брњица – Тузиње – Угао – гр. Црне Горе. Целом својом дужином се налази на територији Просторног плана, са изграђеном деоницом од Пожеге до Куманице (km: 0+000 – km: 54+556), док је деоница од ДП број 8 до границе Просторног плана, у дужини од око 35,0 km, непроходна;
	– ДП I реда број 22: гр. АП Војводина – Београд – Лазаревац – Љиг – Г. Милановац – Чачак – Краљево – Рашка – Нови Пазар – Рибарићи, у дужини од око 55,7 km (km: 305+981 – km: 361+694), са деоницом од 19,38 km у преклопу са ДП број 5; и 
	
	– ДП I реда број 23: Мали Пожарецвац – Младеновац – Топола – Крагујевац – Мрчајевци, у дужини од око 8,1 km (km: 105+893 – km: 113+981).
	ДП II реда су:
	– ДП II реда број 111: Ваљево (Рогачица) – Седларе – Рогачица 1 – Костојевићи – Дуб, који се Планом пружа у укупној дужини од 39,85 km и повезује се са ДП I реда број 19.1 (km: 30+341 – km: 70+193);
	– ДП II реда број 112: Перућац – Бајина Башта – за Манастир Рачу – Калуђерске Баре – Кремна 1 – Кремна – Кнежевићи, који се Планом пружа целом својом дужином од km: 0+000 до km: 56+466 и спаја се са ДП I реда број 21. Деоница у дужини од 1,86 km је у преклопу са ДП I реда број 5;
	– ДП II реда број 112а: Калуђерске Баре – Заовине. Планом се пружа целом својом дужином од km: 0+000 до km: 21+145 и спаја се са ДП I реда број5;
	– ДП II реда број 112б: за манастир Рачу – манастир Рача. У целости се налази на територији Просторног плана (km: 0+000 – km: 4+321);
	– ДП II реда број 114: гр. Црне Горе (Пљевља) – Устибар, који се целом својом дужином од km: 0+000 до km: 28+747 пружа територијом Просторног плана;
	– ДП II реда број 115: Бистрица – Прибојска Бања – гр. Републике Српске (Рудо), који се целом својом дужином од km: 0+000 до km: 22+141 пружа територијом Просторног плана и повезује са ДП I реда број 5;
	– ДП II реда број 116: Бук – Брадуљице – Живичка – Ушће, који се територијом Просторног плана пружа у дужини од око 22,9 km (km: 27+629 – km: 50+510);
	– ДП II реда број 117: Бељина – Гуча – Ивањица – Сјеница – гр. Црне Горе (Баре), који се целом својом дужином од km: 0+000 до km: 142+825 пружа територијом Просторног плана. Деоница од Сјенице до границе са Црном Гором, дужине 31,22 km, је непроходна. Пут је једним својим делом у преклопу са ДП II реда број 227 у дужини од 4,83 km, и ДП I реда број 8 у дужини од 0,43 km;
	– ДП II реда број 126: Топола – Доња Шаторња – Рудник – Бућин гроб, који се територијом Просторног плана пружа у дужини од око 6,42 km (km: 20+919 – km: 27+339) и спаја се са ДП I реда број 22; 
	
	– ДП II реда број 203: Вреоци – Лазаревац – Брајковац – Белановица – Рудник, који се територијом Просторног плана пружа непроходном деоницом у дужини од око 16,23 km (km: 36+631 – km: 52+859).
	– ДП II реда број 205: Жупанац – Боговађа – за Љиг – Мионица – Дивчибаре – Саставци, који се Планом пружа у дужини од 28,3 km (km: 47+972 – km: 76+239);
	– ДП II реда број 205a: Каона – Дивчибаре, који се целом својом дужином од km: 0+000 до km: 7+519 пружа територијом Просторног плана;
	– ДП II реда број 212: Крагујевац – Баре – Горњи Милановац – Срчаник – Беришићи – Леушићи – Теочин – Прањани – Шиљковица – Саставци – за Саставке, који се територијом Просторног плана пружа у дужини од око 107,2 km (km: 4+006 – km: 111+173). Траса пута је у преклопу са трасом ДП I реда број 22 у дужини од 2,65 km, трасом ДП II реда број 271 у дужини од 5,48 km, трасом ДП II реда број 212a у дужини од 0,56 km и трасом ДП II реда број 259 у дужини од 0,29 km;
	– ДП II реда број 212а: Рујевац – Радаљска Бања – Радаљ, који се територијом Просторног плана пружа у дужини од 23,7 km (km: 8+321 – km: 32+036);
	– ДП II реда број 212б: Дићи – Љутовница – Срчаник, у дужини од 19,26 km на територији Просторног плана (km: 8+321 – km: 32+036);
	– ДП II реда број 213: Седларе – Мравињци – Варда – Јакаљ – Ужице (Јакаљ), који се Планом пружа у укупној дужини од 44,23 km (km: 39+396 – km: 83+628), са неизграђеним деоницама у дужини од 25,75 km и деоницом у преклопу са ДП II реда бр 263 у дужини од 3,61 km– ДП II реда број 226: Прањани – Трбушани – Љубић – Дракчићи – Чибуковац, у дужини од 40,44 km на територији Просторног плана (km: 0+000 – km: 40+445);
	– ДП II реда број 227: Кратовска стена – Лучани – за Ариље – Гуча – Каона – Дракчићи, који се Планом пружа у дужини од око 41,9 km (km: 0+000 – km: 41+889). Деоница у дужини од 4,83 km је у преклопу са ДП II реда број 117;
	– ДП II реда број 227а: Лучани – за Марковицу, који се целом својом дужином од km: 0+000 до km: 16+971 пружа територијом Просторног плана;
	– ДП II реда број 227б: Каона – Лучка река, који је целом својом дужином од km: 0+000 до km: 33+000 непроходан и у целости се пружа територијом Просторног плана;
	– ДП II реда број 228: за Ариље – Ариље – Љубић – Јасеново – Кокин Брод – Прибојска Бања, који се од km: 0+000 до km: 118+107 пружа територијом Просторног плана. Деоница у дужини од 17,42 km је у преклопу са ДП II реда број 230;
	– ДП II реда број 230: Бела Земља – за Сирогојно – Љубић – Јасеново – Прилике, који се целом својом дужином од km: 0+000 до km: 88+040 пружа територијом Просторног плана и повезује ДП I реда број 21 и број 21.1. Деоница у дужини од 17,42 km је у преклопу са ДП II реда број 228;
	– ДП II реда број 230а: за Сирогојно – Сирогојно, који се целом својом дужином од km: 0+000 до km: 3+599 пружа територијом Просторног плана;
	– ДП II реда број 231: Нова Варош – Увац – Сјеница – Тузиње, који се целом својом дужином од km: 0+000 до km: 71+527 пружа територијом Просторног плана и повезује ДП I реда број 21 и број 8. Деоница у дужини од 14,98 km је у преклопу са ДП I реда број 8, док је деоница од Сјенице до Тузиња, у дужини од око 35,5 km, 
	непроходна;
	– ДП II реда број 231а: Угао – Липичке ливаде – Тутин, који се Планом пружа у дужини од око 2,84 km (km: 0+000 – km: 2+840), и непроходан је.
	– ДП II реда број 236: Пазариште – Сопоћани – Тузиње – Угао, који се Планом пружа у дужини од око 13,58 km (km: 33+383 – km: 46+960), и целом својом дужином је непроходан. Деоница од Тузиња до Угла, у дужини од 8,46 km, је у преклопу са непроходном деоницом ДП I реда број 21.1;
	– ДП II реда број 252: Чајетина – Семегњево, који се целом својом дужином од km: 0+000 до km: 15+314 пружа територијом Просторног плана и повезује се са ДП I реда број 21;
	– ДП II реда број 253: Рзав – Рибничко језеро, који се целом својом дужином од km: 0+000 до km: 6+049 пружа територијом Просторног плана и повезује се са ДП I реда број 21;
	– ДП II реда број 259: Ваљево – Брежђе – Брајићи – Леушићи – Трбушани, који се територијом Просторног плана пружа у дужини од око 30,5 km ((km: 38+465 – km: 68+985). Деоница од Брајића до границе Просторног плана, у дужини од 4,74 km, је непроходна;
	– ДП II реда број 263: Ужице (Косјерић) – Косјерић (Ужице) – Варда – Јакаљ – Костојевићи, који се Планом пружа целом својом дужином од km: 0+000 до km: 62+462. Деоница у дужини од 3,61 km је у преклопу са ДП II реда број 213;
	– ДП II реда број 272: Куманица – Дуга Пољана – Тузиње, који се целом својом дужином од km: 0+000 до km: 60+320 пружа територијом Просторног плана. Траса пута је непроходна, осим деонице у преклопу са ДП I реда број 8, у дужини од 3,18 km; и
	– ДП II реда број 276: Љубић – Шиљковица, целом својом дужином од km: 0+000 до km: 29+887 се пружа територијом Просторног плана и повезује ДП II реда број 212 и број 226.
	Стање коловозне конструкције на реализованих деоницама ДП I реда се може оценити као задвољавајуће, уз потребу рехабилитације појединих деоница и обављања радова на редовном одржавању коловоза, систему одводњавања и осталим техничким елеменатима. Саобраћајно оптерећење ДП I реда је веома разноврсно и креће се од 800 возила дневно, на деоници Бук – Куманица на ДП број 21.1, до 18.511 возила на дан на деоници Чачак – Прељина на ДП број 5. Оптерећење на 47% деоница не одговара рангу пута (испод 5.000 возила на дан), док је на око 25% деоница саобраћајно оптерећење изнад 8.000 возила на дан, што представља критично оптерећење. У структури саобраћајног тока најзаступљенији су путнички аутомобили са просечним учешћем од око 80%. Транзитни саобраћај се води трасама ДП I реда, који у већини случајева пролазе кроз урбано ткиво градских/општинских центара, при чему долази до мешања са изворно-циљним саобраћајем, чиме се угрожава безбедност и смањује ефикасност саобраћајног система.
	Мрежа ДП II реда је веома разграната, а путни правци се по положају траса налазе на коридорима саобраћајних захтева и имају улогу повезивања насеља са центрима општина и путном мрежом вишег ранга. Стање путева није задовољавајуће и не одговара рангу пута, са лошим стањем савременог коловозног застора и непостојањем истог на 214 km путева (17%). Саобраћајно оптерећење одговара рангу путева, то јест веће је од 1.500 возила на дан, али са приметним трендом стагнације или благог пада у протеклом периоду, осим на деоницама у зонама градова и већих насеља где се примећује пораст оптерећења.
	Мрежу општинских путева чине путеви са асфалтним, земљаним и у ретким случајевима макадамским коловозним застором. Технички елементи као што су радијуси хоризонталних кривина, подужни нагиби и проблем одводњавања углавном нису у складу са правилницима и стандардима. Основни показатељи развијености општинске путне мреже приказани су у табели I-14.
	Табела I-14: Стање општинске путне мреже (2009. година)
	
		
			
				
				Подручје
				
				Општински путеви
			
			
				
				(km)
				
				савремени коловоз (km)
				
				савремени коловоз (%)
				
				густина мреже (km/km²)
			
			
				
				Златиборски управни округ
				
				2.972,0
				
				1.149,0
				
				38,66
				
				0,48
			
			
				
				Ариље
				
				233,0
				
				102,0
				
				43,78
				
				0,67
			
			
				
				Бајина Башта
				
				819,0
				
				232,0
				
				28,33
				
				1,22
			
			
				
				Косјерић
				
				77,0
				
				66,0
				
				85,71
				
				0,22
			
			
				
				Нова Варош
				
				424,0
				
				76,0
				
				17,92
				
				0,73
			
			
				
				Пожега
				
				146,0
				
				113,0
				
				77,40
				
				0,34
			
			
				
				Прибој
				
				72,0
				
				27,0
				
				37,50
				
				0,13
			
			
				
				Пријепоље
				
				283,0
				
				136,0
				
				48,06
				
				0,34
			
			
				
				Сјенице
				
				296,0
				
				20,0
				
				6,76
				
				0,28
			
			
				
				Ужице – град
				
				257,0
				
				147,0
				
				57,20
				
				0,38
			
			
				
				Чајетина
				
				366,0
				
				232,0
				
				63,39
				
				0,57
			
			
				
				Моравички управни округ
				
				991,0
				
				668,0
				
				67,41
				
				0,33
			
			
				
				Горњи Милановац
				
				282,0
				
				209,0
				
				74,11
				
				0,33
			
			
				
				Ивањица
				
				177,0
				
				75,0
				
				42,37
				
				0,16
			
			
				
				Лучани
				
				184,0
				
				138,0
				
				75,00
				
				0,41
			
			
				
				Чачак – град
				
				348,0
				
				246,0
				
				70,69
				
				0,54
			
			
				
				Подручје Просторног плана
				
				3.963,0
				
				1.817,0
				
				45,85
				
				0,43
			
		
	
	Јавни градски и приградски аутобуски саобраћај, који се води трасама државних и општинских путева, је незадовољавајућег квалитета, поготово у категорији локалних линија, што је у директној вези са квалитетом путне мреже. 
	
	Од инфраструктуре железничког саобраћаја заступљени су:
	– магистрална једноколосечна електрифицирана железничка пруга Е-79: Београд – Пожега – Врбница – гр. Црне Горе, у дужини од 191,5 km. Пруга је саставни део железничке осе број 9 и представља везу Републике Црне Горе са коридором Х;
	– регионална једноколосечна железничка пруга Сталаћ – Краљево – Пожега, у дужини од 49,3 km. Пруга је електрифицирана на деоници од Пожеге до Краљева. Код Сталаћа се спаја са пругом Београд – Ниш (коридор Х); и
	– део трасе укинуте пруге узаног колосека Београд – Сарајево. На подручју града Ужица ова пруга је реконструисана у туристичку пругу „Шарганску осмицу” која се пружа између Кремана и Мокре Горе преко планине Шарган и наставља све до Вишеграда, у дужини од 22,5 km. 
	
	Поред дугог века експлоатације без адекватног одржавања и застарелости колосечних постројења и уређаја, неповољан моменат представља и стање колосека, што условљава појаву деоница са лаганим вожњама и дозвољеним брзинама од 40 km/h до 80 km/h. 
	
	Од објеката намењених обављању ваздушног саобраћаја постоје војни аеродроми у Ужицу („Поникве”) и Сјеници и спортски аеродроми у Прељини (Чачак) и у Пријепољу. Војни аеродроми поседују асфалтно-бетонске полетно слетне стазе, које захтевају реконструкцију и имају потенцијала да се оспособе и за обављање цивилног ваздушног саобраћаја.
	Гранични прелази на подручју Просторног плана су отворени за путнички и робни саобраћај, али још увек нису опремљени по стандардима Европске уније. Постоје следећи гранични прелази:
	– са Републиком Црном Гором: Јабука (Пријепоље) на ДП број 8, Гостун (Бродарево) на ДП број 21 и Врбница – Бијело Поље на железничкој прузи Београд – Бар; и
	– са Републиком Српском: Котроман на ДП број 5, Скелани (Бајина Башта) и Прибој – Штрпци на железничкој прузи Београд – Бар.
	Највећи проблеми развоја саобраћајне инфраструктуре и њихове последице су: концентрација јавних садржаја у општинским центрима, са већим бројем радних места и дневним миграцијама; пролазак ДП кроз општинске центре; неадекватно развијена мрежа општинске путне мреже у погледу техничких параметара; недостатак и техничко – технолошка застарелост уређаја за светлосну контролу и управљање саобраћајем; лоше стање железничке инфраструктуре са путно-пружним прелазима у нивоу; недовољна искоришћеност других видова саобраћаја, пре свега железничког, речног и авио саобраћаја; недостатак и девастација саобраћајне и туристичке сигнализације; непостојање мреже бициклистичких коридора; и одсуство јединствене саобраћајне политике.
	Водопривреда
	Подручје Просторног плана је по броју и корисној запремини постојећих 8 акумулација (Табела I-15.) и 11 хидроелектрана, поседује развијенију водну инфраструктуру у Србији, која ће у перспективи обезбедити постојане приходе градовима/општинама.
	Табела I-15: Постојеће акумулације на подручју Просторног плана
	
		
			
				
				Акумулација
				
				Река
				
				Најближе насеље
				
				КНУ, (m нм)
				
				V, (милиона. m3)
				
				
				Намена
			
			
				
				1. Увац
				
				Увац
				
				Нова Варош
				
				988
				
				213
				
				Е, О, В, Р, Т
			
			
				
				2. Кокин Брод
				
				Увац
				
				Кокин Брод
				
				888
				
				273
				
				Е, О, В, Р, Т
			
			
				
				3. Радоиња
				
				Увац
				
				Кокин Брод
				
				812
				
				7
				
				Е, Р, Т
			
			
				
				4. Бајина Башта
				
				Дрина
				
				Бајина Башта
				
				291
				
				340
				
				В,О, Е, Р, Т
			
			
				
				5. Лазићи
				
				Бели Рзав
				
				Бајина Башта
				
				880 
				
				170
				
				Е, Р, Т 
			
			
				
				6. Потпећ
				
				Лим
				
				Прибој
				
				437
				
				44 
				
				Е, Р, Т
			
			
				
				7. Врутци
				
				Ђетиња
				
				Ужице
				
				628
				
				54
				
				В,О, Е, Р, Т
			
			
				
				8. Међувршје
				
				Западна Морава
				
				Чачак
				
				274
				
				18
				
				Е, Н, 
			
			
				
				9. Овчар бања
				
				Западна Морава
				
				Чачак
				
				
				
				Е
			
		
	
	Легенда за намене акумулација (исто на табели 3): Е – енергетика, О – оплемењавање малих вода, П – контрола поплава, В – снабдевање водом насеља, Н – наводњавање, И – снабдевање водом индустрије, Р – рибарство, Т – туризам и рекреација.
	Системе за снабдевање водом одликују следеће особености: системи су се прво ослањали на локална изворишта подземних вода, али је са порастом потрошње поред коришћања тих изворишта вода довођена са све већих растојања, са преласком са подземних вода на воду из акумулација ради повећања поузданости (Прибој, Ужице, Чајетина, Ариље, Пожега, Чачак, Лучане, Горњи Милановац); Водоводи су се поступно проширивали и прерастали у субсистеме, који су поред градских/општинских средишта снабдевали све већи број сеоских насеља. Неки системи се могу и даље развијати као аутономни субсистеми, захваљујући задовољавајућим капацитетима локалних изворишта (Прибој, Пријепоље, Ивањица, Бајина Башта, Нова Варош), а други не могу да обезбеде неопходну поузданост без прикључивања на веће регионалне системе. За све водоводе су карактеристични велики губици у системима (неки чак и преко 40%), тако да се њиховим смањивањем на мање од 20% добијају капацитети равни једном новом изворишту. За већину система је карактеристично да располажу са недовољним резервоарским просторима (потребно бар 300 L/корисник), што смањује поузданост система и нарушава њихову хидрауличку стабилност (Сјеница, Нова Варош, Чајетина, Прибој). Сви системи се због непотпуног одржавања (због неадекватне цене вода, која не покрива ни трошкове просте репродукције) налазе у лошем стању и захтевају реконструкцију и обнову. Због недовољног броја и капацитета резервоара врло често нису хидраулички правилно разграничене висинске зоне (Нова Варош, Прибој, Пријепоље, Чајетина, Ивањица, Бајина Башта), што се врло неповољно одржава на стабилност система у прелазним режимима (појаве водних удара који оштећују мреже). Недовољно се штите локална изворишта, али и изворишта регионалних система, што може довести у питање њихов опстанак (пример Сјенице чија депонија угрожава Увачко језеро као извориште републичког ранга). 
	
	Изградња канализационих система је знатно заостајала за развојем водовода, што се одразило на лоше стање санитације насеља. Посебно заостаје реализација ППОВ, које за сада успешно функционише само у Горњем Милановцу. Канализације су по правилу сепарационог типа, али је проблем што у највећем броју случајева нису реализовани магистрални одводници до места будућег ППОВ, већ се канализациони одводи на више места уводе у најближи водоток. У неким градовима (Сјеница) канализациони изливи непосредно угрожавају градско извориште (Зарудине). Отпадне воде Нове Вароши угрожавају Потпећко језеро и Златарско језеро. Градско насеље Чачак има урађену фекалну канализацију која се излива у Западну Мораву без икаквог претходног пречишћавања, што захтева изградњу постројења за пречишћавање отпадних вода.
	Због орографских, климатских и педолошких услова доста су ограничени земљишни ресурси у класама погодним за наводњавање. Осим у долини Западне Мораве (у граду Чачак) нема могућности за развој великих система за наводњавање, сем у локалним условима, на нивоу индивидуалних домаћинстава. Међутим, због лоше решених економских и организационих услова у аграру чак је и врло добро конципиран и изграђен систем за наводњавање „Чачак” од око 3.000 ha готово потпуно уништен и сада је врло малим делом у функцији, са тенденцијом даљег смањивања функционалних делова, делом због нерешених питања финансирања експлоатације и одржавања, а делом и због неконтролисаног претварања веома квалитетног пољопривредног земљишта у грађевинско. 
	
	Енергетика
	Подручје Просторног плана опремљено је електроенергетском мрежом и трафостаницама номиналног напона 220 и 110 кV, и дистрибутивном мрежом и трафостаницама напона 35 и 10 кV, који у нормалном погону обезбеђују квалитетно напајање конзумног подручја.
	Мрежа се напаја из 108 ТС, и то: 
	– 220/x kV (4 објеката): ТС 220/110 kV „Чачак 3”, ТС 220/110 kV „Бистрица” (са расплетом далековода 220 и 110 kV код ТС), ТС 220/35 kV„Бајина Башта” и ТС 220/110 kV „Пожега”.
	– ТС 110/35 kV (15 објеката): „Ариље 1”, „Горњи Милановац”, „Гуча”, „Златибор 2”, „Ивањица”, „Косјерић”, „Нова Варош”, „Чачак 1”, „Чачак 2”, „Чајетина – Сушица”, „Пријепоље”, „Пожега” „Сјеница”,„Севојно” и „Ужице 1 (Пора)”.
	– ТС 35/10 kV (89 објеката): „Пора”, „Севојно 1”, „Севојно 2”, „Доварје”, „Крчагово”, „Царина”, „Уремовачки поток”, „Златиборка”, „Теразије”, „Бела земља”, „Кремна”, „Сирогојно”, „Чајетина”, „Златибор 1”, „Бранешко Поље”, „Пожега 1”, „Пожега 2”, „Пожега 3”, „Пожега 4”, „Пожега 5”, „Милан Благојевић”, „Јелен До”, „Каленићи”, „Косјерић”, „Ражана”, „Зекићи”, „Ариље 1”, „Шевељ” „Латвица”, „Бајина Башта”, „Дрина”, „Слобода”, „Перућац”, „Злодол”, „Метаљка”, „Ђурићи”, „Бањска стена”, „Нова Варош 1”, „Нова Варош 2”, „Потпећ” „Кокин Брод”, „Бистрица”, „Златар-Гумара”, „Пријепоље 1”, „Бродарево”, „Коловрат”, „Каћево”, „Прибој 1”, „Прибој 2”, „Саставци”, „Расадник”, „Гуча 1”, „Лучани”, „ИКГ”, „Котража”, „Горњи Милановац 1”, „Горњи Милановац 2”, „Горњи Милановац 3”, „Горњи Милановац 4”, „Бершићи”, „Брезак”, „Рудник”, „Таково”, „Јездина”, „Кошутњак”, „Центар”, „Пивара”, „Казаница”, „Хладњача”, „Љубић”, „Чачак 4”, „Брђани”, „Сепарација”, „Заблаће”, „Бресница”, „Овчар Бања”, „Ивањица”, „Црњево”, „Буковица”, „Сателитска станица”, „Куманица”, „ШПИК”, „Брезова”, „Сјеница 1”, „Сјеница 2”, „Штаваљ”, „Штаваљ” (35/6 kV), „Дуга пољана”, „Расно”.
	– Пренос и дистрибуција се врше следећим водовима:
	– 220 kV (17 деоница): „Бајина Башта – Београд 3”, „Бајина Башта – Обреновац”, „Бајина Башта – Ваљево”, „Бајина Башта – Сремска Митровица 2”, „Бајина Башта – Пљевља 2”, „Бајина Башта – Вардиште – Бистрица” (две деонице) „Краљево 3 – Чачак 3”, „Краљево 3 – Пожега”, „Чачак 3 – Пожега”, „Пожега – Пљевља 2”, „Пожега – Вардиште – Вишеград” (две деонице), „Пожега – Бајина Башта” и „ХЕ Бајина Башта – Бајина Башта” (три ДВ); 
	
	– 110 kV (30 деоница): „Ариље – Ивањица”, „Горњи Милановац – ДВ 110kV (Чачак – Пожега)”, „Гуча – Пожега”, „Златибор 2 – ЕВП Сушица”, „Краљево 1 – Чачак 3”, „Косјерић – Ваљево” , „Косјерић-Цементара”, „Нова Варош – ХЕ Увац”, „Пожега – Ариље”, „Пожега – Севојно”, „Севојно – Косјерић”, „Севојно – ЕВП Сушица”, „Сјеница – Нови Пазар 1”, „Ужице (Пора) – Севојно”, „ХЕ Кокин брод – ХЕ Потпећ”, „ХЕ Кокин брод – Нова Варош”, „ХЕ Кокин брод – Златибор 2”, „ХЕ Кокин брод – ЕВП Сушица”, „ХЕ Увац – Сјеница”, „ХЕ Потпећ – Пријепоље”, „ХЕ Потпећ – Вишеград”, „ХЕ Потпећ – Пљевља”, „Пријепоље – ЕВП Бродарево”, „Чачак 3 – Горњи Милановац”, „Чачак 3 – Чачак 1”, „Чачак – чвор Атеница – чвор Бељина – Пожега” (четири деонице) и „Чачак 2 – Гуча”.
	– 35 kV (139 деоница) – „Севојно – Крчагово”, „Уремовачки Поток – стуб 3”, (2) „Ужице 1 – Теразије 1”, „Теразије – Златиборка (стари)”, (2) „Ужице 1 – Уремовачки поток”, (2) „Ужице 1 – Царина”, (2) „Царина – Доварје”, „Ужице 1-Теразије 2”, „Ужице 1– Пора – Севојно”, „Теразије – Бела Земља -Сушица”, (2) „Доварје – Крчагово”, (2) „Теразије – Златиборка”, „Теразије – Злодол”, „Бранешко Поље – Кремна”, „Доварје – Крчагово (стари)”, „Сушица – Чајетина”, „Сушица – Златибор 1”, „Сушица – Сирогојно”, „Сушица – Бранешко Поље”, „Чајетина – Бранешко Поље”, (2) „Златибор 2 – Златибор 1” (број 1), (2) „Златибор 2 – Златибор1” (број 2), „Златибор 2 – Рибница”, „Златибор 2 – Око” (деоница до Вилиџа), „Пожега – Пожега 1”, „Пожега – Пожега 2”, „Пожега – Пожега 4”, „Пожега 1– Пожега 2”, „Пожега 2 – Јелен До”, „Пожега 2 – Пожега 3”, „Пожега 4 – Пожега 3”, „ДВ 35 kV број 309 – Пожега 3”, „Пожега 3 – Каленићи”, „Пожега – Пожега 5”, „Пожега – Ариље”, (2) „Бајина Башта – Дрина”, „ Бајина Башта – Злодол”, „Бајина Башта – Перућац” (први део Зауглина 1), (2) „Бајина Башта – Дрина” (Дрина 1 и Дрина 2), (2) „Стуб код ТС Слобода – ТС Слобода” (Дрина 1), (2) „TС 220/35 Бајина Башта – TС 35/10 Бајина Башта”, „Стуб код ТС Перућац – РХЕ Бајина Башта” (други део Зауклина 1), „РХЕ Бајина Башта – Метаљка”, „Метаљка – Ђурићи”, „РХЕ Бајина Башта – Перућац”, „РП Тривунов блок – Перућац”, „TС 220/35 Бајина Башта – РХЕ Бајина Башта” (Зауглине 2), „Ариље 1– Ариље 2”, „Ариље 2 – Шевељ”, „ТС 110/35 Косјерић – ТС 35/10 Косјерић”, „Косјерић – Ражана”, „ТС 110/35 Косјерић-Зекићи” „Расадник – Саставци”, „Потпећ – Расадник”, „улаз-излаз”, „Расадник – Прибој 2”, „Расадник – Фап”, „прикључни стуб – Прибој 2”, „Нова Варош – Нова Варош 1”, „Нова Варош – Бистрица”, „Нова Варош – Кокин Брод”, „Oдвојни за ТС 35/10 kV Нова Варош 2”, „Oдвојни за ТС 35/10 kV Гумара – Златар”, „ХЕ Потпећ – Бистрица”, „Потпећ – Бистрица”, „Бистрица – Коловрат”, „Пријепоље 1 – Коловрат”, „Пријепоље – Коловрат”, „Прикључни ДВ за ТС 110/35kV Пријепоље”, „Коловрат – Каћево”, „Каћево – Бродарево”, „Сељашница – Бродарево”, „Гуча – Лучани”, „Овчар Бања – Лучани”, „Гуча – Котража”, „Гуча – Гуча 1”, „Гуча – ИКГ”, „Лучани – Милан Благојевић”, „Прикључак за Милан Благојевић” (од ДВ 35 kV „Овчар Бања – Лучани” – до ТС 35/6 kV „Милан Благојевић”), „ТС 110/35kV Горњи Милановац – Брђани”, „ТС 110/35kV Горњи Милановац – Горњи Милановац 1”, „ТС 110/35kV Горњи Милановац – Рудник”, „Рудник – Јарменовци”, „ТС 110/35kV Горњи Милановац – Бершићи”, „Бершићи – Брезак”, „Сепарација – Брезак”, „Прикључни ДВ за ТС 35/10 kV Горњи Милановац 3”, „Прикључни ДВ за ТС 35/10 kV 
	Горњи Милановац 4”, „Овчар Бања-Лучани”, (2) „Међувршје – Атеница”, (2) „Прикључни ДВ за ТС 35/10kV Кошутњак”, „Кошутњак-Сепарација”, „Сепарација – Брезак”, „Казаница – Чачак 4”, „Чачак 4 – Брђани”, „Казаниц – Љубић”, (2) „Атеница – Казаница”, „Атеница – Заблаће”, „Заблаће – Бресница”, „ХЕ Овчар Бања – Овчар Бања”, „Црњево – Куманица”, „Сађавац – Брезова”, „Сађавац – Ивањица”, „Сађавац – ШПИК”, „Сађавац – Буковица”, „Буковица – Сателитска станица”, „Буковица – Ивањица”, „ТС 110/35 kV Ивањица – Ивањица”, „Ивањица – ШПИК”, „Ивањица – Брезова”, „Прикључни ДВ за ТС 35/10kV Црњево”, „ТС 110/35 kV 
	Ивањица – 1 стуб за ДВ ка Брезови”, „ТС 35/10kV Црњево – 1 стуб за ДВ ка Куманици”, „Сателитска станица – Латвица”, „РП 35 kV Видин Крш – Ивањица” „Сјеница – Сјеница 1”, „Сјеница-Сјеница 2”, „Сјеница 1– Сјеница 2”, „Сјеница – Штаваљ”, „Сјеница 1 – Расно”, „Сјеница 1– Штаваљ”, „Дуга Пољана – Јанча”, „Штаваљ – Дуга Пољана” и „Ариље 1 – Латвица”.
	Електроенергетски систем чине и 11 хидроeлектрана: „Бајина Башта”, „РХЕ Бајина Башта”, „Овчар Бања”, „Међувршје”, „Потпећ”, „Бистрица”, „Кокин брод”, „Увац”, „Пријепоље”, „Моравица” и „Ариље”.
	Електропреносни систем одликује смањена сигурност и поузданост снабдевања потрошача електричном енергијом. Овакво стање последица је старости и лошег одржавања постојеће опреме, дугогодишњег застоја у развоју, што узрокује високе губитке од око 15%. у односу на укупну преузету електричну енергију. Стање мерне инфраструктуре је такође лоше што доприноси губицима у дистрибутивној мрежи. Електроенергетска мрежа и објекти нису одговарајућег квалитета и квантитета. Неравномерно су развијени, посебно на брдско-планинском подручју, тако да представљају ограничење за планирани развој насеља и садржаја туристичке понуде, нарочито због једностраног напајања која не задовољавају критеријум сигурности.
	На подручју Просторног плана развијена је мрежа гасовода са објектима, и то: разводни гасоводи на деоницама: Прељина-Пожега, Прељина-Горњи Милановац, Прељина-ГМРС/МРС „Лучани” и Паљевско поље-Ужице; као и ГМРС („Чачак”, „Прељина”, „Горњи Милановац”, „Ужице” и ГМРС/МРС „Лучани”). У изградњи су деонице разводног гасовод Пожега-Ариље, Паљевско поље-Косјерић и Севојно-Златибор, као и 4 ГМРС „Ариље”, „Чајетина”, „Косјерић” и „Златибор”.
	Телекомуникациона инфраструктура
	На подручју Просторног плана укупно је прикључено око 296.280 телефона (на oкo 538.200 становника) што износи 55 телефона на 100 становника. Према овом критеријуму стање се може оценити као задовољавајуће, јер је број телефона изнад просека у Србији (око 38 телефона). По техничко-технолошком критеријуму стање је нешто лошије. Проценат дигитализације претплатника од 85% је око републичког просека. На подручју је још увек веома велики број двојника, око 16.180. Стање у фиксној телекомуникационој мрежи може се оценити као задовољавајуће. Слаба страна телекомуникационе мреже је што су оптички каблови грађени само до централа, а у главној и приступној мрежи нису грађени. Слабо су грађени такозвани рурални радио – телефонски РР системи. Изграђено 359 аутоматских телефонских централа (АТЦ) и састоји се од 719 кабловских подручја. Изграђене су и базне станице за мобилну телефонију, али има делова подручја где је слаб сигнал или га уопште нема.
	Пренос, емитовање и дистрибуција радио и ТВ програма и додатних сервиса обавља се преко радио-релејних мрежа и мрежа предајника и репетитора. Радио и ТВ предајници су изграђени на Овчару и Торнику. У Ивањици постоји сателитска станица за дигитални систем преноса сигнала.
	На подручју Просторног плана тренутно су у раду поштанске јединице на укупно 107 локација и то на територији Златиборског управног округа 67 локација, а на територији Моравичког управног округа 40 локација. Стање је задовољавајуће с обзиром на број становника по поштанској јединици/шалтеру, а по просторном распореду, односно по удаљености поштанске јединице у односу на насеља стање је нешто лошије. 
	
	Комунална инфраструктура
	Постојеће стање опремљености комуналном инфраструктуром и начин управљања отпадом је релативно повољан. Највеће количине генерисаног отпада одлажу се на градске/општинске депоније које не испуњавају основне санитарне услове и чији су капацитети у великој мери попуњени, изузев санитарне депоније „Вујан” (општина Горњи Милановац). Поред градских/општинских депонија, на овом подручју формиран је и већи број нехигијенских одлагалишта отпада („сметлишта”) у приградским зонама и у руралним насељима, дуж локалних путева, у коритима речних токова, на пољопривредним површинама и друго. Посебан проблем представља неконтролисано депоновање амбалажног отпада у акумулације (Перућац и Потпећ). Иако је за поједине градске/општинскe депонијe (Aриље, Пријепоље) урађен или започет пројекат санације и рекултивације, предвиђени радови још увек нису реализовани. Не постоји систематски организовано одвојено сакупљање, сортирање и рециклажа отпада (осим у Чачку, Горњем Милановцу и Прибоју у којима се врши примарна сепарација). Након прикупљања, селектован отпад се највећим делом одлаже на депоније, а само у појединим случајевима се прерађује од стране приватних предузећа. У појединим градовима/општинама започети су процеси прераде отпадних гума, коришћења грађевинског отпада за насипање путева и компостирања биоразградивог отпада у домаћинствима (Чачак), као и рециклирања пластичног отпада и брикетирања отпада из процеса примарне прераде дрвета (Нова Варош). Индустријски, медицински и опасан отпад се највећим делом складишти у привременим складиштима фабричких постројења/здравствених установа (или на градским/општинским депонијама), с обзиром да на планском подручју још увек не постоји ни једно постројење за третман или одлагање опасног отпада. Према расположивим подацима4, утврђено је да се дневна количина отпада креће око 1-3 kg по становнику. Према морфолошком саставу, највише је заступљен органски отпад (око 35%), папир, стакло, гума, метал и друго, а годишње се произведе око 120.533 t комуналног отпада5. Поједини градови/општине имају усвојене локалне планове управљања отпадом (Чачак, Ужице, Горњи Милановац и Ивањица). Градови Ужице и Чачак општине Бајина Башта, Пожега, Ариље, Чајетина, Косјерић, Лучани, Ивањица су 2005. године закључили регионални споразум о основању, изградњи и коришћењу Регионалне санитарне депоније „Дубоко” (град Ужице). С друге стране, општине Нова Варош, Пријепоље, Прибој и Сјеница потписале су уговор о заједничком организовању одлагања отпада на регионалну санитарну депонију „Бањица” у насељу Челице (општина Нова Варош). 
	
	На подручју Просторног плана изражен је проблем са гробљима (осим делимично у градским/општинским центрима у којима је овај проблем мањи), због малих капацитета и неадекватне комуналне опремљености. Значајан проблем представља и чињеница да је управљање гробљима у градским срединама у надлежности локалних комуналних предузећа, док се у сеоским насељима о њима стара локално становништво. Сточна гробља се налазе у већини градских/општинских центара, ван градског подручја, међутим, још увек не задовољавају потребе локалног становништва. Опремљеност зеленим, робним и сточним пијацама (у надлежности локалних јавних комуналних предузећа) је релативно задовољавајућа уз изражен проблем одржавања хигијенских услова у њиховом окружењу. 
	
	––––––––––––––
	4 Подаци су добијени на основу анкета које су приложене у Документационој основи
	5 Према подацима Факултета техничких наука Нови Сад: Утврђивање састава отпада и процене количине у циљу дефинисања стратегије управљања секундарним сировинама у склопу одрживог развоја Републике Србије, Министарство животне средине и просторног планирања, 2008.
	
	3.1.5. Заштита простора
	Животнa срединa
	Подручје Просторног плана представља територију са великим диспаритетима у погледу квалитета животне средине. Већи део подручја припада територији са квалитетном животном средином, у оквиру које се налази: неколико локација загађена и деградирана животне средине (Лучани, градско подручје Косјерића, Чачка, Горњег Милановца, Ужица и Прибоја); и већим број локалитета који се могу оквалификовати као подручја незагађене животне средине (Национални парк „Тара”, Парк природе „Голија” и Парк природе „Шарган-Мокра Гора”, специјални резерват природе „Увац”, предео изузетних одлика Овчарско-кабларска клисура и друго). Стања квалитета животне средине карактеришу појаве: загађење вода, ваздуха и земљишта, девастација предела и смањење квалитета живота активностима у индустрији, саобраћају, као и загађења настала услед нередовног или одсуства организованог прикупљања чврстог комуналног и опасног отпада, нерационалне и неконтролисане експлоатације минералних сировина, неконтролисаног и неправилног коришћења агрохемикалија у пољопривреди, нерационалног коришћења енергије, ерозија земљишног покривача и непланске изградње.Иако на подручју Просторног плана не постоје локације идентификоване као „hot spot” (црне тачке/линије) са вишим степеном загађења животне средине, поједине локације се могу оквалификовати као локације већег потенцијалног загађења и то услед: 
	индустријских активности (у Ужицу – ваљаоница алуминијума Севојно, у Чачку – хемијска и машинска индустрија, у Лучанима – хемијска индустрија и друго), 
	рударством и металургијом (у Горњем Милановцу – процеси флотације у „Руднику” – са јаловиштем у непосредној близини 
	
	„Ибарске магистрале”, Сјеници – „Штаваљ” и у Пожеги – „Јелен до” и друго), 
	саобраћаја (у непосредној близини ДП I и II реда и железничке пруге, посебно у Чачку и Ужицу), 
	енергетике (топланама и индивидуалним ложиштима, посебно у градским подручјима Ужица и Чачка, која због специфичне конфигурације имају проблем високог загађења ваздуха), 
	комуналне инфраструктуре (одлагање отпада на несанитарне депоније, као и упуштање отпадних вода из индустрије и насеља, без претходног пречишћавања у водотове – Увца, Лима, Западне Мораве, Дрине и друго) и друго6. 
	
	На подручју Златиборског и Моравичког управног округа није успостављен интегрални мониторинг загађења животне средине. У појединим градовима/општинама (Чачак, Ужице, Косјерић, Пожега и Сјеница) на више пунктова се врши систематско мерење загађења 
	ваздуха (чађ, NOх, SO2, таложне материје, арсен, олово, кадмијум, цинк, суспендоване честице, манган, никал и хром) којима су детектоване појаве прекорачења граничних вредности имисија (у даљем тексту: ГВИ). Највеће загађење ваздуха забележено је у Севојну (услед активности у ваљаоници алуминијума) и Ужицу (услед активности у саобраћају) у којима је, поред осталих загађивача, забележен и повећан ниво тешких метала у суспендованим честицама. Подручја општина Ивањица, Нова Варош, Прибој, Пријепоље, Сјеница, Ариље и Чајетина могу се (осим тачкастих дифузно распоређених загађивача) сврстати у подручја без прекорачења ГВИ штетних материја. 
	
	Подручје плана представља извориште вода националног значаја, чија се оцена квалитета детектује 
	на мерним станицама на Увцу, Лиму, Ђетињи, Моравици, Западној Морави, Драговиштици, Дичини, Скрапежу и Бјелици, и акумулацијама Потпећ, Радоиња, Златарско језеро, Сјеничко језеро, Перућачко језеро, Врутци, Рибничко језеро, Међувршко језеро. Општа оцена је да је заштита локалних и изворишта регионалног система недовољна. Квалитет водотокова је генерално повољан, али је квалитет вода озбиљније нарушен великим депонијама у речним коритима и акумулацијама -Увац, Лим, Дрина, Западна Морава, Потпећко и Перућачко језеро. Квалитет вода се креће од I и I/II класе (Моравица, Велики Рзав, Ђетиња, Западна Морава, Увац и притоке Лима) до IIa (део тока Западне Мораце и Лим) и IIb класе (део тока Западне Мораве). Поред тога, на територији Просторног плана налазе се и загађивачи који испуштају отпадне воде без претходног пречишћавања и то: туристичко насеље на Златибору (у поток Обудојевица и Црни Рзав), насеље Чајетина (у поток Белашицу, притоку Сушице), туристички комплекс на Дивчибарама (у Белу Каменицу). Велика ефлуентна оптерећења водотокова јављају се у Сјеници и Новој Вароши због неадекватне санитације насеља и великог броја депонија у речним долинама. Загађеност Перућачког језера има и директан регионални и прекогранични утицај. Индекс квалитета површинских и подземних вода у долинским подручјима показује лошије вредности, што директно представља последицу неконтролисаног изливања отпадних вода, а индиректно и загађење материјама из ваздуха и земљишта.
	Стање квалитета земљишта није задовољавајуће за шта постоји више узрока. Рударске активности су узрок деградације терена (експлоатација неметаличних сировина на локацијама „Јелен До”, „Сурдук”-код Ужица, „Рупељево”-на путу Пожега-Ужице, „Сушица”-код Чачка, „Бистрица”-код Нове Вароши, експлоатација металичних сировина у Руднику и лигнита „Штаваљ”), заузимања земљишта одлагалиштима раскривки и флотацијским јаловиштима („Рудник”), као и са флотацијских јаловишта и одлагалишта раскривки коју разноси ветар. Поред тога, и индустријске активности су узрок загађења земљишта тешким металима, бакром, арсеном, хромом, кадмијумом и друго, и његовог закишељавања. Посебан проблем изражен је у непосредној близини ваљаонице бакра у Севојну, хемијске индустрије у Чачку као и у коридорима државних путева I и II реда (посебно у Ужицу и Чачку).
	Јонизујуће зрачење природне и вештачке генезе није значајније изражено, осим на појединим тачкасто распоређеним локацијама (Поникве и Рочњак – града Ужице, са присуством радионуклида у земљишту, недемонтирани радиоактивни громобрани на територији Ужица, Чачка, и Пожеге) на којима није успостављен мониторинг. 
	
	Разматрано подручје је изузетно угрожено у погледу ерозије, са појавама: екцесивне ерозије (у сливу Западне Мораве – Чачак, Пожега, Моравице, Бјелице и Скрапежа), врло јаке ерозије (у делу слива Лима – Пријепоље, Бродарево, долине Бистрице, долине Увца, слива Дрине – Бајина Башта) и већих површина територије захваћених слабом ерозијом.
	На основу прелиминарног списка постројења која подлежу обавезама из SEVESO II директиве (донетог од стране Министарства животне средине и просторног планирања у мају 2009. године) дефинисано је 14 локација које се могу сматрати потенцијално опасним са аспекта ризика од удеса на територији Златиборског и Моравичког управног округа, и то: шест постројења нижег реда („Спонит” – Чачак, „Рудник и флотација Рудник” – Горњи Милановац, „Маркинг” – Бела Земља, Ужице, „SUR TEC” – Прељина, Чачак, „ФАД” – Горњи Милановац, „Имповал Севал” – Севојно); и 8 постројења вишег реда („Слобода” – Чачак, „НИС” – Чачак, „Вапекс” – Коњевићи – Чачак, Хемијска индустрија „ПКС Латекс” – Чачак, „Милан Благојевић” – Лучани, „Валве профил” – Лучани, „Први партизан” – Ужице, „НИС Југопетрол” Пожега). 
	
	Поред наведених негативних утицаја на животну средину, посебан проблем представља чињеница да ниједaн град/општина (осим града Чачка) нема израђен локални еколошки акциони план, не постоје дефинисани локални катастри загађивача, није утврђено „нулто стање” животне средине а изостаје и адекватан мониторинг квалитета животне средине.
	Природне вредности 
	Подручје Просторног плана располаже изузетно богатим фондом биолошких вредности, објеката и појава геонаслеђа и карактеристичних и атрактивних предела. Најзначајнији феномени геонаслеђа су: укљештени меандри Увца, Западне Мораве у Овчарско-кабларској клисури, Сушице и Ђетиње; бигрене акумулације и водопади Сопотнице, Гостиљске реке, Перућачког и Таорског врела; водопади и слапови на Изубри, Рачи, Брусничком потоку, Камишни; клисуре и кањонске долине Милешевке, Увца, Великог Рзава, Дрине; извори и врела као што су интермитентни извор Бјелушка потајница, врела– Шарско, Вапа, Белан, Скудла, Сјеничко, Вршевина, Ћурчића, Тисовица, Сопотница, Перућачко, врело у Љубишу; спелеолoшки објекти, као што су Ушачки пећински систем (у групи највећих и најзначајнијих пећина у Србији), пећина Буковик, Тубића, Баждарска, Хаџи-Проданова, Потпећка, Стопића, Рћанска и Мокра пећина на Равној гори; палеовулканска купа Острвица на Руднику, остаци глацијалног цирка на Јанковом камену на Голији, Дајићко језеро. Већина наведених објеката геонаслеђа је под заштитом, појединачно, или у оквиру већих заштићених подручја.
	Вредности предела су разноврсност и живописност њихових карактеристичних обележја, а по разноликости, атрактивности и лепоти пејсажних елемената посебно се истичу шумски предели Таре, Голије, Муретенице, Златара, и Рудника, шумско-пашњачки предели Камене Горе, Чемернице, Јавора, Озрена, Гиљеве, Дивчибара, Повлена и Јабланика, пространи пашњачки предели Златибора, Јадовника, мозаични брдско-рурални предели Мокре Горе, Заовина, Великог Рзава, Драгачева, јужне подгорине Ваљевских планина и Рудника, предели са комбинацијом природних и културно-историјских елемената чији је најбољи репрезент Овчарско-кабларска клисура.
	Дивљи биљни и животињски свет одликује се изузетно високим степеном специјске и екосистемске разноврсности, а око 80% представника флоре, вегетације и фауне налази се на планинским подручјима Таре, Златибора са Муретницом и Мучњем, Златара са Увцем и Милешевком, Пештерске висоравни са Јадовником, Озреном и Гиљевом, Камене горе, Голије са Јавором, Рудника, Јелове горе, јужних страна Сувобора, Маљена и Повлена. Флора и вегетација подручја представљаена је са око 1.550 таксона виших биљака и преко 90 биљних заједница. Мешовите и чисте састојине смрче, јеле и букве на Тари, Голији и Златару представљају најочуваније шумске комплексе у Србији, најбоље шуме црног и белог бора у Србији налазе се на Златибору, Шаргану, Каменој гори и Маљену са Дивчибарама, а златиборске сувати чине најпространију и флористички најбогатију зону пашњачке вегетације.
	Животињски свет представљен је са око 240 регистрованих врста птица (70% укупног фонда орнитофауне Републике Србије), 65 врста сисара (око 70% укупне фауне сисара Републике Србије), међу којима су најбројнији ред слепих мишева и глодара, а десетак врста представља ловну дивљач (зец, јелен, срна, дивља свиња и друго). Поред тога, животињки свет обухвата и 24 врсте херпетофауне (гмизаваца и водоземаца), 28 врста риба (у водоакумулацијама Дрине, Увца, Лима и Западне Мораве) и око 120 врста дневних лептира, као и веома занимљива ендогејска троглобионтска фауне која најчешће живи у спелеолошким објектима. 
	
	На подручју Просторног плана налази се 60 заштићених добара, укупне површине 83.655 ha. Половину њиховог броја чине појединачна стабла, групе стабала дрвећа и друга заштићена подручја, површине мање од 1 ha, која имају статус споменика природе на локалном нивоу. Највећа и најзначајнија заштићена подручја, која обухватају површину од око 81.543 ha, су:
	– Национални парк „Тара” (површине 19.175 ha), на територији општине Бајина Башта, проглашен уредбом Владе 1981. године као природно добро од изузетног значаја
	– Парк природе „Голија” (површина дела парка на подручју Просторног плана је 41.306 ha), на територији општина Сјеница и Ивањица у обухвату овог Просторног плана, проглашен уредбом Владе 2001. године као природно добро о изузетног значаја;
	– Парк природе „Шарган-Мокра Гора” (10.813 ha), на територији града Ужице и општина Чајетина и Бајина Башта, проглашен уредбом Владе 2005. као природно добро од изузетног значаја;
	– Специјални резерват природе „Увац” (7.543 ha), на територији општина Нова Варош и Сјеница, проглашен уредбом Владе 2006. године као природно добро о изузетног значаја;
	– Предео изузетних одлика „Овчарско-кабларска клисура” (2.250 ha), на територији града Чачак и општине Лучани, проглашен уредбом Владе 2000. године као природно добро о изузетног значаја; 
	
	– Регионални природни парк „Клисура реке Милешевке” (456 ha), на територији општине Пријепоље, проглашен 1976.
	Површина заштићених подручја, појединачно мањих од 100 ha; износи око 320 ha, и чине их: предео нарочите природне лепоте „Парк шума Ивље”, строги природни резервати „Тесне јаруге”, „Изнад Таталије”, „Велики Штурац”, „Равништа”, „Паљевине”, „Гутавица”, „Чалачки поток”, „Велика плећ – Вражји вир”, меморијални природни споменик „Таковски грм”, природни простор око манастира Милешева, просторни природни меморијални комплекс „Кадињача”, меморијални природни споменик „Љубић”, споменик културе – комплекс старо село у Сирогојну и природни простор око њега, као и 39 споменика природе.
	Идентификовани су следећи објекти геонаслеђа, укупно 51: Објекти геоморфолошког наслеђа (површински крашки рељеф – шест, флувијални рељеф – седам, ерозивни облици рељефа -један, палеовулкански рељеф – један, глацијални рељеф – , тресаве – седам); Објекти неотектонске активности, епирогени покрети – један; Спелеолошки објекти геонаслеђа (пећине – три, понори – један); Објекти хидрогеолошког наслеђа (извори и врела – осам, потајнице – један, термоминерални извори – пет); Реке (водопади и слапови – шест, понорнице – два) и Археолошки објекти геонаслећа, рудник бакарне руде – један.
	Посебно су заштићене: строго заштићене врсте – 
	40 врста биљака (укључујући и гљиве, лишајеве и маховине) и 145 животињских врста (80 врста птица, 30 врста сисара, укључујући слепе мишеве, три врсте риба и 12 врста гмизаваца и водоземаца и 20 врста инсеката; и 
	заштићене дивље врсте – 100 заштићених врста биљака и 130 заштићених врста животиња (птице, инсекти и сисари).
	Подручје Просторног плана представља и подручје националне еколошке мреже и то: у делу Ваљевских планина и Рудника који сада имају статус заштићених резервата природе, Овчарско-кабларска клисура, простор Таре, Заовина и Мокре Горе, Златибор, Мучањ, Мали Рзав, Увац, Милешевка, Камена Гора, Озрен и Јадовник, Пештер и Голија. 
	
	Непокретна културна добра
	На подручју Просторног плана, заступљене су четири врсте непокретних културних добара (у даљем тексту: НКД) и то: споменици културе – 148, просторне културно-историјске целине-два, археолошка налазишта-19 и знаменита места-три.
	Од 172 културних добара 20 су од изузетног значаја (Мраморје у Перућцу, црква брвнара у Дубу, црква Св. Ахилија у Ариљу, црква Св. Николе у Дабру, манастирски комплекс Милешева, рушевине партизанске болнице испод брда Карошевине у Пријепољу, родна кућа Димитрија Туцовића у Гостиљу, црква Св. петра и Павла у Сирогојну, комплекс Старо село у Сирогојну, меморијални комплекс Бошко Буха на Јабуци, историјске зграде у Ужицу, Мољковића Хан у Кремни и Кадињача, присторијски тумул Трњаци у Пилатовићима, Горња Добриња, црква брвнара у Такову, кућа Милоша Обреновића у Горњој Црнући, Таковски грм у Такову, меморијални комплекс у Љубићу и виноградарски подрум у Атеници), 44 су од великог значаја (манастир Рача, црква Св.Илије у Брекову, црква Св.Арханђела у Поблаћу, остаци манастира у Мажићима, манастирски комплекс у Давидовици, Коловрат, црква брвнара у Доњој Јабланици, Бела Црква у Карану, средњовековни град, црква Светог Марка са звоником, стара хидроцентрала у Ужицу, цркве брвнаре у Кућанима, цркве брвнаре у Радијевићим, црквна брвнара у Сечој Реци, тумули (Мионица и Скакавци, Косјерић), Блашковина, Весовина, Крчевина, Варошиште, Болница, Савинац у Висибаби, родна кућа Кристине Лековић у Сврачкову, Годовик, црквa брвнарa у Љутовници, црквa брвнарa у Прањанима, манастирски комплекс Враћевшница, црква Св.Тројице у Горњем Милановцу, црква Светог Саве у Савинцу, зграда Окружног начелства у Горњем Милановцу, Гавровића чардак у Прањанима, манастир Свете Тројице, манастир Сретење на Овчару (Дучаловићи), манастирски комплекс у Јежевици, господар Јованов конак у Чачку, манастир Никоље у Рошцима, манастир Благовештење у Овчару, манастирски комплекс Вујан, зграда Окружног начелства у Чачку, кућа Алексија Лужанина у Миоковцима, црква Вазнесења Христовог у Чачку, црква Преображења у Придворици, црква Архангела Гаврила и Михаила у Ковиљу, црква Светог Николе у Брезови и део градског центра у Ивањици) и 108 су заштићена.
	У насељима су заступљени и остали елементи културне баштине, као што су вредни примерци руралне архитектуре, етнолошке карактеристике подручја, објекти од аутохтоног материјала и друго Очуваност и уређеност обих објеката и елемената је на различитом нивоу, с тим да су она у периферним сеоским насељима углавном запуштена и недовољно уређена. 
	
	Уређење и организација простора специјалних намена и функционисања у ванредним ситуацијама
	Дужина граничног појаса на подручју Просторног плана износи око 326 km, од чега је гранично подручје ка БиХ (Република Српска) дужине око 201 km, а ка Републици Црној Гори дужине око 125 km. 
	
	С обзиром да се подручје Просторног плана граничи са некадашњим републикама СФРЈ режим контроле границе је мање строг, али је присутан проблем прецизног разграничења државних територија (енклава Саставци, к.о. Међуречје, припада општини Рудо, Република Српска, БиХ). Постојећи гранични прелази на подручју Просторног плана приказани су у Tабели I-16.
	На подручју Просторног плана налази се 61 објекат и комплекс специјалне намене који су сврстани у следеће категорије: „перспективни” (25), „нису перспективни” (6) и „Мастер план” (30). 
	За перспективне објекте и комплексе дефинисани су услови заштите кроз забрану или различите степене ограничења градње.
	Табела I-16: Постојећи гранични прелази
	
		
			
				
				Држава граничења
				
				Гранични прелаз
				
				Категорија 
				
				Функционисање
			
			
				
				Босна и Херцеговина
				
				1. Бајина Башта
				
				Међународни друмски
				
				стално
			
			
				
				2. Котроман
				
				Међународни друмски
				
				стално
			
			
				
				3. Увац 
				
				Међународни друмски
				
				стално
			
			
				
				4. Ваган 
				
				Међународни друмски
				
				стално 
			
			
				
				5. Мокра Гора
				
				Међународни железнички
				
				повремено
			
			
				
				6. Прибој
				
				Међународни железнички
				
				без царинских органа
			
			
				
				7. Перућац
				
				Међународни речни
				
				повремено
			
			
				
				8. Прибој-Мокронози
				
				Погранични друмски
				
				стално
			
			
				
				9. Црвица
				
				Погранични скелски
				
				повремено – без царинских органа
			
			
				
				Република Црна Гора
				
				
				10. Гостун
				
				Међународни друмски
				
				стално
			
			
				
				11. Јабука
				
				Међународни друмски
				
				стално
			
			
				
				12. Пријепоље
				
				Међународни железнички
				
				стално
			
			
				
				13. Врбница
				
				Погранични друмски
				
				Без царинских органа
			
			
				
				14. Чемерно 
				
				Погранични друмски
				
				Без царинских органа
			
			
				
				15. Куманица
				
				Погранични железнички
				
				Без царинских органа
			
		
	
	Подручје Просторног плана карактерише концентрација индустријских комплекса, од којих неки припадају наменској индустрији. Према прелиминарном списку постројења која подлежу обавезама из SEVESO II директиве утврђено је 14 локација, које се могу сматрати потенцијално опасним са аспекта ризика од удеса. Поред ових, од значаја за организацију простора у ванредним ситуацијама значајно је присуство хидроенергетских и објеката водоснабдевања регионалног значаја, као и изворишта вода националног и трансграничног (међународног значаја). Угрожавање функционисања оваквих комплекса и објеката могуће је ратним разарањима, природним катастрофама или елементарним непогодама, са значајним последицама по становништво, насеља, инфраструктуру и стање животне средине.
	С обзиром на брдско-планински карактер подручја Просторног плана изражен је потенцијални хазард од елементарних непогода: атмосферских падавина, поплава, одроњавања и клизања земљишта, пожара, земљотреса и друго Јаки ветрови, сметови, снеголомови у зимском, односно невремена са електричним пражњењима, олује, бујице и слично у летњем периоду значајно угрожавају живот становништва, посебно у тешко доступним подручјима. С обзиром на велику шумовитост подручја Просторног плана, пожари и угроженост од биљних и животињских шумских штеточина представљају значајну претњу.
	Интензитет сеизмичког хазарда на подручју Просторног плана, за повратни период од 50 година у порасту је од југозапада (Прибој и Пријепоље) ка североистоку (Горњи Милановац), са вредностима од 6°MCS до 8°MCS. Интензитет сеизмичког хазарда повећаваће се у наредном периоду, посебно у северо-источном делу подручја Просторног плана, приближавајући се вредности од 9°MCS.
	––––––––––––––
	6 У Докуменационој основи дат је преглед индустријских постројења по типовима загађења и појединачним негативним утицајима.
	
	3.1.6. Коришћење простора
	Коришћење простора на подручју Просторног плана има следећу структуру: пољопривредно земљиште је заступљено на око 5.162 km2 
	(око 56%), шуме са око 3.539 km2 (38%), док је неплодно око 483 km2 
	(6%). Коришћење простора по управним окрузима је приближно уједначено (иако је на територији Моравичког управног округа нешто више заступљено пољопривредно земљиште). Значајније разлике уочавају се на нивоу општина/градова. 
	
	Пољопривредно земљиште је процентуално најзаступљеније у општини Сјеница, граду Чачку и нешто мање у општинама Горњи Милановац, Лучани и Пожега. Најмањи удео пољопривредних површина има општина Прибој, у којој су шуме доминантне. Шуме су најмање заступљене у општини Сјеница и граду Чачку. Неплодно земљиште је најзаступљеније у општини Чајетина, док је најмање у општини Ивањица (Табела I-17).
	Табела I-17: Коришћење простора на подручју Просторног плана (у ha)
	
		
			
				
				Подручје
				
				Пољопривредно
				
				Шуме
				
				Остало и неплодно 
				
				Укупно 
			
			
				
				
				ha
				
				%
				
				ha
				
				%
				
				ha
				
				%
				
				ha/%
			
			
				
				Просторни план
				
				5.162
				
				56
				
				3.539
				
				38
				
				483
				
				6
				
				9.184
			
		
	
	Извор: Републички геодетски завод, Република Србија, Београд, 2009.
	Према подацима доступним из CORINE (CLC) базе података указује се на другачију структуру у коришћењу земљишта (земљином покривачу): антропогенo измењени терени заузимају површину од око 90 km2 (око 1 %), пољопривредно земљиште је заступљено на око 3475 km2 
	(око 38%), а шуме на око 5564 km2 (око 61%), влажна подручја заузимају око 2 km2 
	(0,02%), док је под воденим површинама око 32 km2 
	(0,35%). 
	Структура коришћења простора на основу базе података CLC приказана је у Табели I-18 за два нивоa генерализације података. Основно ограничење у детерминацији стања биланса намене површина на основу података РГЗ-а и CLC огледа се у: различитим подацима о укупној површини подручја Просторног плана, немогућности поређења података, нити је могуће детаљност једног користити као допуну другом извору података, с обзиром да подаци нису компатибилни. Значајан потенцијал CLC базе података представља могућност графичког приказа коришћења простора уз билансирање и генерализацију података.
	Табела I-18: Коришћење простора на подручју Просторног плана (у km2)– CLC
	
		
			
				
				Први ниво генерализације
				
				Други ниво
				генерализације
				
				Укупна површина, km2
				
				
				%
			
		
		
			
				
				1. Антропогени терени
				
				11 Изграђене површине насеља
				
				73,95
				
				0,81
			
			
				
				12 Индустријске, комерцијалне површине и саобраћај
				
				10,43
				
				0,11
			
			
				
				13 Рудници, одлагалишта и градилишта
				
				4,25
				
				0,05
			
			
				
				14 Антропогено зеленило (насељско зеленило и рекреативни терени)
				
				
				1,57
				
				0,02
			
			
				
				Укупно 1
				
				90,19
				
				0,99
			
			
				
				2. Пољопривредни терени
				
				21 Ораничне површине (њиве и вртови)
				
				102,08
				
				1,11
			
			
				
				23 Ливаде и пашњаци
				
				198,87
				
				2,17
			
			
				
				24 Површине под мешовитим културама
				
				3173,81
				
				34,64
			
			
				
				Укупно 2
				
				3474,76
				
				37,92
			
			
				
				3. Шуме и семиприродни екосистеми
				
				31 Шуме
				
				3984,78
				
				43,49
			
			
				
				32 Заједнице недрвенасте и жбуновите вегетације
				
				1537,99
				
				16,78
			
			
				
				33 Терени без вегетације или са проређеним биљним покривачем
				
				
				41,02
				
				0,45
			
			
				
				Укупно 3
				
				5563,79
				
				60,72
			
			
				
				4. Влажна подручја
				
				41 Копнена влажна подручја (плавно и мочварно земљиште)
				
				
				2,19
				
				0,02
			
			
				
				Укупно 4
				
				2,19
				
				0,02
			
			
				
				5. Водне површине
				
				51 Копнене воде (већи водотоци и језера)
				
				32,43
				
				0,35
			
			
				
				Укупно 5
				
				32,43
				
				0,35
			
			
				
				Укупно (1+2+3+4+5)
				
				9163,37
				
				100
			
		
	
	Извор: CORINE Land Cover 2006.
	4. Скраћени приказ потенцијала и ограничења по областима
	4.1. Природни ресурси
	Пољопривреда
	Основни природни и створени потенцијали за одрживо коришћење пољопривредног земљишта и развој пољопривреде и руралних подручја су производња, дорада, прерада и пласман, на домаће и инострана тржишта поврћа, нарочито семенског и меркантилног кромпира, високородних и аутохтоних сорти воћа (шљиве, јабуке, малине), грожђа, ретких врста жита и прерађевина, квалитетног јунећег, свињског и јагњећег меса и рибе, традиционалних месних прерађевина и млечних производа специфичних одлика квалитета, воћних ракија и традиционалних прерађевина од воћа и шумских плодова, лековитог и ароматичног биља и меда и препарата на бази лековитог биља и меда. Захваљујући високовредним природним условима и ресурсима и традиционалним методама производње, већем броју ових производа може се заштитити географско порекло или обезбедити регионално брендирање, а растућа тражња за квалитетним, локално препознатљивим производима на светском тржишту повећава њихов извозни потенцијал. Пространа пољопривредна подручја високе природне вредности отварају простор за обављање агроеколошких услуга, а од ресорног министарства и европских фондова очекује се даља финансијска подршка пројектима унапређења пољопривреде и руралног развоја, јачања прекограничне сарадње и локалног партнерства. 
	
	Ограничења развојној оријентацији представљају: планински рељеф, еродибилност, неравномерност расподеле водних ресурса; ситни поседи и ограничене површине ораница претежно лоше катастарске структуре; еколошка ограничења за коришћење земљишта у заштићеним подручјима; смањена продуктивност травњака услед недовољне и/или неодговарајуће експлоатације и недовољне примене мелиоративних мера; заузимање пољопривредног земљишта у непољопривредне сврхе; низaк нивo oпрeмљeнoсти газдинстава савременом механизацијом, опремом и објектима прилагођеном рељефним и производним специфичностима; појаве недекватног сортимента у засадима воћа и кромпира; неодговарајући расни састав стоке и немогућност испољавања генетског потенцијала постојећих раса услед недовољног ангажовања на селекцијском раду и неодговарајућих услова смештаја, неге и исхране стоке на газдинствима; успорено реструктурирање и приватизација дела истраживачко-развојних, пољопривредних и прерађивачких капацитета, неадекватна технолошка опремљеност и територијална заступљеност складишних, дорадних и прерадних капацитета, неразвијено предузетништво и неиспуњавање стандарда безбедности хране на газдинствима у млекарском сектору, споро задружно организовање и формирање удружења произвођача; неразвијена локална путна мрежа, комунална инфраструктура и објекти друштвеног стандарда у великом делу планинског подручја, незадовољавајућа старосна и образовна структура становништва на газдинствима, одустајање од пољопривредне производње и напуштање поседа и депопулација маргиналних планинских подручја.
	Шумарство и ловство
	Шумски ресурси и њихова разноврсност представљају значајан потенцијал одрживог развоја с обзиром на повољне услове за развој аутохтоних врста са приоритетно производно-заштитном функцијом, као и релативно задовољавајућа обраслост шумом и шумовитост, те здравствено стање састојина на већем делу шумског подручја. Потенцијал представљају и необрасле површине шумског земљишта којих има око 70.400 ha. Посебно је важно очување и активирање ових потенцијала кроз: одрживу експлоатацију шумских производа (пре свега дрвета) уз развој дрвно-прерађивачке индустрије; коришћење шума за научно-истраживачке, образовно-васпитне, спортско-рекреативне, ловне и друге сврхе; туристичку валоризацију шума које припадају категорији заштићених природних добара; организовано коришћење осталих шумских производа (јестивих гљива, лековитог биља, сакупљање и откуп шумских плодова, пужева и друго); побољшање бројности дивљачи у ловиштима и друго
	Развој шумарства и ловства релативизују поједина ограничења и то: неповољно затечено стање шума у односу на функционални оптимум мешовитих шума лишћара и четинара (посебно у приватним шумама); разређеност и деградираност дела површине под шумом као фактор умањене производности и биоеколошке стабилности; фактори ризика – климатски екстреми, тешки метали, шумски пожари, посебно у деловима шумских подручја где доминирају борове шуме и шумске културе и кречњачка подлога (Сувобор, Тара, Златибор, Златар, сјеничка висораван, део Голије), биотички фактори и друго; делом недовољна отвореност посебно Тарско-златиборског шумског подручја, доминација меких шумких путева и запуштеност шумских путева; недовољно регулисан правни статус површина под шумом; непознавање потпуног стања приватних шума; недовољна бројност, неповољна полна и старосна структура основних врста крупне и ситне дивљачи, и неповољан квалитативни састав; недовољна институционална и кадровска покривеност; недовољна активност у приступу одговарајућим фондовима развоја шумарства на међународном нивоу; и неефикасан систем управљања и финансирања вишенаменског коришћења укупних шумских потенцијала.
	Воде
	Коришћење и заштите вода заснива се на потенцијалима водом најбогатијег подручја/изворишта Републике Србије са специфичним отицајима који се пењу и на 15-20 L/s·km2 
	у високим зонама Старовлашких планина, што је 2-4 пута више од просека за Републику Србију (5,7 L/s·km2). Услед повољније водности и мање насељености квалитет вода је генерално повољнији него у централним и северним деловима Републике Србије.
	Кључна ограничења су следећа: водни режими свих водотока су израчито бујични, што јако отежава услове коришћења и заштите вода и заштите од вода; лоше стање санитације свих насеља, индустријски капацитети као концентрисани загађивачи и бројне депоније у речним коритима (Увац, Лим, Дрина, Западне Морава и њихове притоке) све више угрожавају квалитет вода и друго
	Геолошки ресурси
	Кључни потенцијали заштите и коришћења минералних ресурса су: заступљеност и могућност експлоатације металичних минералних сировина (Pb-Zn, Cu, Sb, Cr, Au и друго); традиција у експлоатацији, са постојањем прерадних капацитета и тржиштем за своје производе („Рудник”); значајне резерве неметала, претежно магнезита; могућност проналажења минерала литијума и бора; резерве техничког и архитектонског камена високог квалитета, често у близини постојећих саобраћајница, што олакшава њихов транспорт; квалитетне подземне воде за водоснабдевање; значајан број појава термалних и термоминералних вода, које се могу користити за флаширање, затим у енергетске, балнеолошке и рекреативне сврхе; интересантни спелеолошки објекти који се могу валоризовати кроз туристичку понуду, и друго
	Ограничења у заштити и коришћењу минералних ресурса су: недовољно дефинисане резерве металичних сировина услед недостатка средстава; квалитет сировина у лежиштима није задовољавајући (проценат метала у руди, на данашњем нивоу технологије, не обезбеђује исплативост експлоатације); трошкови отварања нових погона су велики, а процедура за добијање одобрења за експлоатацију је дуга и компликована; по окончању експлоатације не обавља се увек одговарајућа ревитализација простора; експлоатација шљунка и песка врши се често без одговарајуће контроле и адекватних пројеката; највећи потрошач магнезита „Магнохром” из Краљева је ван производње; део потенцијалних лежишта се налази унутар подручја која су под неким режимом заштите; не постоје савремени капацитети за прераду архитектонског камена; многа подручја нису обухваћена детаљним хидрогеолошким истраживањима; ангажовање недовољно стручних кадрова за дефинисање потенцијалности појединих спелеолошких објеката, неадекватне мере заштите и каснијег мониторинга последица током експлоатације и друго.
	4.2. Становништво, мрежа насеља и јавне службе
	Становништво
	Демографски потенцијали подручја Просторног плана су: висок проценат радно способног у укупном становништву; кадровски потенцијал за развој пољопривреде, као и прераде пољопривредних производа; позитиван природни прираштај у појединим општинама/градовима; нешто повољнија старосна структура у градовима Ужице и Чачак у односу на остала сеоска насеља; и неискоришћен стамбени фонд.
	Једно од највећих ограничења представља сталан и континуиран демографски пад, потом и веома неповољна старосна, образовна и квалификациона структура становништва. С обзиром на лошу економску ситуацију у Републици Србији, у претходних тридесетак година су забележене бројне миграције становништва и „пражњење” села што је утицало на погоршање старосне структуре села и већег дела подручја Просторног плана.
	Мрежа насеља
	Основни потенцијали за развој насеља су географски положај око западноморавског и ибарског развојног појаса са релативно повољном концентрацијом становништва и привредних активности у овим појасима. На подручју Просторног плана је успостављена хијерархија урбаних центара око којих су формирани ареали њиховог утицаја. Генерално, развило се више форми нодалних центара и ареала и то:
	– Мањи урбани ареали у руралном окружењу настали су локалном концентрацијом становништва и функција у мањим општинским центрима који су захваљујући лоцирању индустрије трансформисани од занатских, трговинских и управних центара у насеља градског типа са развијеним функцијама центара. Овом типу најчешће припадају градска насеља са 5.000 до 20.000 становника. То су центри локалне интеграције, као основ за убрзани даљи развој, који ће зависити од могућности диверзификације функција и партиципирања у развојним процесима ширег регионалног окружења. Овом типу припада већина општинских центара: Бајина Башта, Ивањица, Нова Варош, Пријепоље, Прибој и Сјеница. Одређене функције производног и услужног карактера су концентрисане и у насеља који немају карактер урбаних, као и осталим мањим насељима.
	– Мање и веће агломерације градских насеља, функцијски умрежене са својим субурбијима и мање-више урбанизованим периурбаним селима просторно су структуиране на језгра вишег степена нодалности и на функцијско компатибилна насеља околине. Овом типу припадају регионални и центри управних округа, Ужице и Чачак, чија је будућа улога одређена позицијом у функцијској интеграцији републичког простора (Чачак) и прекограничној сарадњи (Ужице). У одређеној мери, овом типу припада и Горњи Милановац.
	– Комбинацијом просторно функцијских утицаја који су успостављени између регионалних, општинских и субопштинских урбаних центара и центара општина које немају одлике урбаних насеља стварају се услови за формирање сложенијих регионалних функцијско-урбаних система. Изражена је примарна линеарна и полицентрична агломерација настала око чворишта западноморавског и ибарског развојног појаса, на потезу Чајетина – Ужице/Севојно – Пожега – Чачак, којој се придружују Горњи Милановац, Косјерић, Ариље и Лучани, као и насеља њиховог непосредног окружења. Агломерација се наставља на исток ка Краљеву и даље дуж западноморавског развојног појаса све до Коридора Х. Регионалним и субрегионалним центрима у агломерацији неопходно је економско-привредно реструктуирање, а развојном појасу инфраструктурно уређење и опремање. Зачетак секундарне, субрегионалне агломерације започиње између Прибоја, Нове Вароши и Пријепоља.
	Неадекватна, слабо развијена и недовољно квалитетна путна мрежа смањује доступност сеоских насеља општинским/градским центрима и њихову међусобну повезаност. Јавносоцијална инфраструктура у руралним просторима је генерално неразвијена. Главни ограничавајући фактор је диспропорција у размештају становништва и природних потенцијала који се могу активирати за развој пољопривреде и њој комплементарних делатности.
	Јавне службе
	Потенцијали развоја мреже јавних служби су: постојећа мрежа објеката јавних служби, развијена саобраћајна мрежа и опремљеност неопходном инфраструктуром ван градских/општинских центара; примени концепта интегрисане бриге (социјална и здравствена заштита, васпитање и образовање деце, бесплатан припремни програм пред полазак у школу); увођење мобилних дечјих установа, које раде са децом предшколског узраста на сеоском подручју у постојећим објектима школа, стамбеним објектима, или наменски изграђеним вишефункционалним објектима; рационализација објеката основних школа, повећање доступности деци и побољшање квалитета наставног процеса; развој других видова неформалног образовања (одрасли и друго); редефинисање и усклађивање постојећих образовних профила са структуром и потребама привреде на локалном и регионалном нивоу, нови начини финансирања уз повезивање са локалном привредом; организовање мобилних здравствених екипа које пружају здравствену, едукативну и превентивну услугу, као и развијање иновативних и алтернативних програма социјалне заштите за угрожену популацију становништва (на пример „Помоћ у кући старим, инвалидним и хронично оболелим особама”); примена интегрисаних програма културе, туризма, образовања, спорта и друго; изградња типских мултифункционалних објеката (месне канцеларије, библиотеке, просторије за кутурно-едукативне и забавне активности и слично) у развојним центрима; развој услуга и делатности аутентично везаних за локално подручје (стари занати, ручна радиност), као и неискоришћен потенцијал радно способног становништва (дошколовавање, специјалистички курсеви, обука итд.) и друго
	Основна ограничења за развој и организацију јавних служби су: лоша доступност дела сеоског подручја, неквалитетне саобраћајнице, недовољна покривеност подручја јавним превозом, мале густине насељености и неравномеран размештај корисника јавних служби; неадекватна мрежа васпитно-образовних објеката, лоше стање и опремљеност већине објеката истурених одељења и матичних школа, здравствених станица и амбуланти (непостојање и дотрајалост инсталација и санитарних чворова, недостатак фискултурних сала и спортских терена, недовољан број учионичког простора, кабинета и радионица); проблеми смештаја ученика и потреба за обезбеђењем интернатског смештаја или ученичких домова, због великог прилива ученика из других насеља и региона, недовољно и неквалитетно пружање примарне здравствене заштите и запостављена и неорганизована мрежа објеката културе на сеоском подручју који су временом, изгубили своју функцију, и друго
	4.3. Економски развој и туризам
	Економски развој
	Повољни просторни услови и разноврсни ресурси чине основу за развој подручја. Главни потенцијал за привредни развој чини релативно квалитетан високостручни кадар и остали људски ресурси, изграђени привредни капацитети, крупна регионална инфраструктура (саобраћајнице, железница, аеродроми, енергетски капацитети и инфраструктура, телекомуникације, гасовод), природни ресурси, насељска и комунална инфраструктура, јавне службе, индустријска традиција, итд. Подручје Просторног плана сматра се најочуванијим и најбогатијим делом Републике Србије у погледу количине и квалитета биолошких ресурса и биодивирзитета у целини. Природни потенцијали за развој су: неметали, минералне сировине, лигнитско-мрки угаљ, пољопривредно земљиште, водни ресурси, хидроенергетски потенцијали, шуме, термални извори, алтернативни извори енергије, природни амбијент, богата културна баштина. Велики потенцијал има даљи развој малих и средњих предузећа (у даљем тексту: МСП). У свим градским/општинским центрима постоје запуштени индустријски/привредни локалитети који се више не користе (браунфилди, као напуштени производни, складишни погони прeдузeћа у стeчаjу и ликвидацији). Значајан ресурс чини и имовина локалне самоуправе – пољопривредно и грађевинско земљиште, пословни простор, објекти и друго. 
	
	Међу најважнија ограничења за развој могу се сврстати депресирана привредна ситуација са високом стопом незапослености, релативно ниском конкурентношћу, ниским нивоом инвестирања и опремљености, недоступност финансијских средстава и неповољни услови финансирања, слаба предузетничка култура у делу територије, релативно неповољна демографска структура, одлив кадра, недовољно изграђена и развијена инфраструктура. Међу ограничењима су и неповољна образовна структура становништва, слаба понуда комунално опремљених и уређених привредних локација, строги услови и стандарди заштите животне средине и све тежи услови прибављања сагласности за инвестиције. Проблеми развоја пољопривреде и села су диспаритет цена, уситњеност парцела, застарелост механизације, слабо организовањe откупа и пласмана пољоприврeдних производа, старачка домаћинстава, слаба комунална опрeмљeност насeља и недовољно одржавање локалних путeва, недостатак смештајних капацитета у туризму, низак квалитет услуга. 
	
	Туризам
	Потенцијали за развој туризма заснивају се на: (а) повољном географском и саобраћајном положају подручја кроз које пролазе важни саобраћајни коридори (деонице државних путева, железничка пруга и планира траса ауто пута Београд-Јужни Јадран) са петнаест граничних прелаза према БиХ и Републици Црној Гори, бројни општински путеви који представљају атрактивне саобраћајнице и коридоре како за приступ подручју тако и за амбијенталне и панорамске туре (уређење бициклистичких стазе и друго); (б) планинским подручјима Таре, Златибора, Златара, Јадовника, Голије, Ваљевско-подрињских и других планина, која предњаче по могућностима за развој (са знатним учешћем активности целогодишњег туризма и рекреације, уз рекреативни, водни, сеоски, ловни, еколошки и неке друге специјализоване видове туризма) са комплементарним привредним активностима (производња здраве хране, шумарство, водопривреда, производња чисте енергије, индустријске и занатске прераде и друго); високом степену очуваности природе посебно планина, разноврсним облицима флоре и фауне и друго; (в) здравој животној средини, уз услов интензивније и организованије заштите, презентације и контролисаног коришћења природних вредности (планински врхови, гребени и падине, са вредностима и стаништима у шумама и на пашњацима, речни токови и кањони река и друго) што пружа предуслове за развој туризма заснованог на гостопримству и изворности сеоског домаћинства, са целогодишњом понудом (еко, етно, ловних и других програма, производње здраве хране, етно-занатских производа, сакупљање шумских плодова и друго); (г) могућностима за организовање понуде туристичких садржаја у руралним зонама (у циљу побољшања општег квалитета живота у селима са посебним природним ресурсима и могућностима демографске обнове, повратка или повременог ангажовања радно активног становништва из окружења), односно кроз организовање домаћинстава у агро-турс кооперативу на нивоу села; (д) културно историјским знаменитостима (нарочито споменицима културе, етно-вредностима традиционалних села и бројним манифестацијама у функцији туризма – „Регата на Дрини”, Сплаварење Таром, Сабор трубача у Гучи, Сабор фрулаша у Прислоници, „Пршутијада” на Мачкату и друго; спомен обележјима, споменицима технике (првој хидроцентрали „Ђетиња” на Балкану и друго), уз интензивнију и организованију презентацију и коришћење, обнову запостављених традиционалних заната и друго; (ђ) Горњем и средњем Подрињу које има богату и разноврсну структуру јединствених природних туристичких атракција које се прожимају са културом, историјом и традицијом; карактеристикама реке Дрине (Таре и Лима) као и Увца који пролазе кроз најатрактивније делове свога тока, пружају погодност развоја већег броја туристичких производа и активности (сплаварења, планинарења, екстремних спортова и друго); (е) бањама, које мотивски и садржајно посебно обогаћују туристичку понуду у здравственој рехабилитацији, здравственој, општој и спортској рекреацији; термоминерални извори и погодна клима, изграђени садржаји, предеоне вредности и природне лепоте омогућавају целогодишње коришћење и добру попуњеност смештајних капацитета, сврставајући у првом реду Прибојску бању, Горњу Трепчу, ваздушну бању Ивањица, здравствене-wellness центре на Златибору и Златару, у важнија бањско-туристичка насеља у Србији; драгоцену допуну бањском туризму могу да представљају природни потенцијали и културна баштина у окружењу који интегришу неколико других видова туризма као што су излетнички, еколошки, водни, културолошки, сеоски, ловни и друго Остали потенцијали туристичке и рекреативне понуде јесу: развој других видова туризма, посебно градског, излетничког, спортско-рекреативног, сеоског, еколошког, туризма специјалних интересовања (параглајдинг, панорамски путеви, планинарске стазе, спелеологија, риболов и друго), транзитног туризма и друго; знатни угоститељски и нешто скромнији смештајни капацитети; туристичка традиција (гостопримство и гастрономија); репутација планинских центара Златибора, Таре, Златара и Голије (са планираним/потенцијалним секторима скијалиштима и ски-стадионима) и Мокре Горе (Шарганска осмица) и друго; потенцијал за развој ловног и риболовног туризма; и друго Расположиви природни потенцијали градова/општина подручја Просторног плана, указују на неупоредиво веће могућности туристичког развоја, под условом да се ти потенцијали и туристичка понуда организују по узору на савремене туристичке трендове и стандарде. 
	
	Ради се на промоцији и интернационализацији туризма, у складу са смерницама Стратегије развоја туризма Републике Србије. Очекиване инвестиције у реконструкцију и изградњу објеката туристичке привреде, као и примена савремених концепта управљања утицаће на повећање стандарда услуга, што ће се на кратак рок одразити на раст домаћег а дугорочно и на раст иностраног туризма. Завршена је или у току израда неколико просторних, урбанистичких и мастер планова за ово подручје, што ће помоћи активирању инвестиција у туризам. За коришћење наведених туристичких потенцијала значајно је обезбедити активно учешће градова и општина у туристичкој понуди и тражњи, као и у остваривању интегративне улоге туризма у односу на локалну пољопривреду, занатство, домаћу радиност и друго Потенцијал представља и могуђност формирања регионалних и дестинацијских менаџмент организација како за развој и промоцију туризма, тако и за повезивање са туристичким потенцијалима прекограничних подручја.
	Постојећа туристичка и рекреативна понуда, сем донекле у регионалним и општинским центрима, Националном парку „Тара”, Парковима природе „Голија” и „Шарган-Мокра Гора”, планинама Златибор, Златар, Рудник, бањи Горња Трепча, недовољно је развијена и афирмисана. Развој туризма прате следећи ограничавајући фактори: недовољан обим туристичког промета, мали проценат учешћа страних туриста, неадекватан туристички производ, недовољна искоришћеност капацитета током године, сиромаштво домаћег тржишта туристичке тражње и друго Ограничења туристичке понуде 
	на локалном нивоу су: недовољна заступљеност квалитетних смештајних категорија комерцијалног карактера; неповољно функционално и техничко стање већине смештајних капацитета; недовољна заступљеност садржаја целогодишње туристичко-рекреативне понуде у простору; недовољно развијена друмска (регионална а посебно локална), речна, комунална и туристичка инфраструктура као основа за активирање нових туристичких комплекса и пунктова у простору; неповољна демографска и образовна структура становништва, необнављање традиционалних активности и низак ниво опремљености насеља комуналном инфраструктуром и садржајима јавних служби (без чега је тешко остварити и организовати укључивање села у туристичку понуду и развој сеоског туризма); недовољна уређеност пратећих садржаја друмских путева са објектима за потребе туриста; некомплетан туристичко-информациони систем у погледу промоције туризма као и регистрације, категоризације и контроле објеката у функцији туризма; недостатак и низак ниво обучености кадра у туристичком менаџменту и маркетингу; недовољна заштита природе, уређења и унапређења туристичких простора; појаве немарног односа према природној средини које угрожавају туристички имиџ (дивље депоније, бацање смећа у реке, неуређен предео, непланска градња). На подручју Просторног плана, као у осталом и на већем делу подручја Републике Србије, није извршено усклађивање са класификацијом и категоризацијом смештајних објеката према туристичком законодавству ЕУ, као ни прилагођавање новим трендовима туристичке тражње који захтевају селективни туризам и специјализоване смештајне капацитете. Ограничења за развој туризма на 
	националном нивоу су: недовољна државна средства из којих се обезбеђује финансирање капиталне инфраструктуре (првенствено за потребе иницирање развоја туристичко-рекреативне инфраструктуре и бољег повезивања туристичких дестинација и комплекса према саобраћајним коридорима); недовољно развијен систем фискалних, кредитних и других субвенција, које би могле да привуку тржишно предфинансирање и улагање у развој туризма и заштиту природних и културних вредности подручја; непостојање целовитих и усклађених законских оквира којим се утврђују права, потребе, интереси и обавезе у обезбеђењу услова за развој локалних заједница у заштићеним природним добрима, на основу којих је могуће обезбедити реалне компромисе са захтевима и потребама заштите; недовољно дефинисане компетенције управљања одрживим развојем туризма у заштићеним подручјима, што се нарочито односи на интересно организовање туристичких и других развојних субјеката; третман делова региона као пограничних-периферних (што је у претходном периоду представљао један од узрока изостанка значајнијих улагања и инвестирања у туризам). Ограничења развоју турзима могу бити и конкуренција туристичких дестинација у регионалном и међународном окружењу, наставак спорог одвијања процеса приватизације и прилива инвестиција у туризму. Посебан проблем развоја акватичког туризма представља загађење вода (како са подручја Просторног плана тако из Републике Црне Горе и БиХ). Развојем туристичке понуде број туриста на планском подручју ће се повећати, па се мора рачунати са пропорционалним оптерећењем животне средине услед повећане потрошње ресурса (отпадне воде, чврсти отпад) и, у мањој мери, са загађивањем ваздуха и буком, због већег интензитета саобраћаја.
	4.4. Инфраструктурни системи
	Саобраћај
	Потенцијали развоја саобраћајне инфраструктуре су: повољан саобраћајно – географски положај са становишта граничног подручја, који је потребно валоризовати побољшањем веза са централном Србијом, западноморавским појасом индустријског развоја као и са Републиком БиХ и Црном Гором; мрежа ДП којом се остварују везе са суседним општинама и регионима, као и са важнијим коридорима, а од посебног значаја је западноморавски коридор (ДП број 5) и коридори ДП број 21 и број 21.1 који интегришу подручје Просторног плана по правцу север – југ; потенцијални коридори аутопутева Е-761 (западноморавски) и Е-763 (Београд – Јужни Јадран), који се укрштају код Прељине и Пожеге и којим ће се повећати саобраћајна доступност подручја и побољшати везе са суседним државама и регионима; локална мрежа путева која сама по себи представља потенцијал даљег развоја, који ће бити у складу са развојем пољопривреде, привреде и туризма; коридори железничких пруга чији потенцијали нису у довољној мери искоришћени имајући у виду предности железничког саобраћаја по питању економичности и заштите животне околине у односу на друмски саобраћај; војни аеродроми у Ужицу и Сјеници, са могућношћу пријема и отпреме авиона у цивилном ваздушном саобраћају; природни предуслови за развој бициклистичког саобраћаја у циљу повезивања са регионима, нарочито у заштићеним подручјима; изградња логистичких центара на територијама градова Ужице и Чачак у циљу успостављања компатибилности саобраћајног система и рационализације транспортног процеса и друго
	Ограничења развоја су природно-географска, организациона, развојна и финансијска, и то: неповољне карактеристике терена брдско-планинског рељефа испресецаног воденим токовима и неповољни климатски услови током зимских месеци; процес изградње ауопутских коридора је у фази израде пројектне документације и његова реализација није извесна у скоријем временском периоду; некомплетна мрежа државних путева, по питању неизграђених и непроходних деоница, нестандардних техничко-експлоатационих елемената и непостојања савременог коловозног застора на појединим деоницама; саобраћајно оптерећење државних путева, са критичним вредностима на деоницама у зони градских/општинских центара која премашују пројектоване капацитете; пролазак ДП I реда кроз центар градских насеља, са свим својим негативним последицама по живот и рад људи, животну средину и безбедност; недостатак путева са савременим коловозом у категорији општинских и некатегорисаних путева; недовољна финансијска средства за одржавање, имајући у виду високу цену реконструкције која подразумева изградњу савременог коловоза, проширење попречног профила и обнављање сигнализације; лоше стање железничке инфраструктуре што је довело до смањеног обима путничког и теретног саобраћаја; велики број путно-пружних прелаза у нивоу и висока цена реконструкције; висока цена обнове војних аеродрома и изградње пратећих садржаја; непостојање одговарајуће инфраструктуре за немоторни саобраћај што доводи до мешања са моторним саобраћајем и друго 
	
	Водопривреда
	Потенцијали развоја водопривреде заснивају се на: могућностима реализације акумулације са сезонским/годишњим регулисањем протока, које су окоснице више регионалних система за снабдевање водом насеља; могућностима преусмеравања дела вода Увца у слив Великог Рзава, што би у кризним маловодним периодима било неопходно за одржавање у функцији бројних низводних водоводних система; могућностима коришћења ресурсне ренте водних потенцијала који се чувају у високим класама квалитета, акумулишу и усмеравају према удаљеним потрошачким подручјима; могућностима реализације дела каскаде врло значајних вишенаменских акумулација и хидроелектрана на потезу Средње Дрине (општина Бајина Башта) Републике Србије и Републике Српске; и друго
	Проблеми који чине сложенијим интегралне развојне пројекате имају два узрока: (а) проблеми који су изван управљачког обухвата, који се односе на феномене геофизичког карактера (неповољни водни режими), и (б) проблеми квалитета вода, настали због неповољног антропогеног деловања на неке од водотока региона. Кључна ограничења су следећа: изразита временска неравномерност протока као један од главних природних, геофизичких проблема који треба решавати развојним пројектима; водни режими свих водотока су изразито бујични, што јако отежава услове коришћења и заштите вода и заштите од вода.; водоводни системи су концепцијски добро грађени, али су лоше одржавани, са великим губицима који су у неким градовима већи од 40%; не одржава се у законски прописаним условима такозвано. водно земљиште, у коме се, према Закону о водама, али и према свим другим планским документима (укључив и ППРС) не смеју градити објекти осим оних који служе за водопривредне потребе; због орографских, климатских и педолошких услова доста су ограничени земљишни ресурси у класама погодним за наводњавање, те нема могућности за развој великих система за наводњавање.
	Енергетика
	Потенцијал у електроенергетској инфраструктури представљају могућности за рационализацију потрошње, повећање енергетске ефикасности и смањење губитака у преносу и дистрибуцији електроенергије, као и коришћењу конвенционалних и обновљивих извора енергије (у даљем тексту: ОИЕ) нарочито хидроенергије, биомасе, геотермалне, соларне енергије, ветроенергије и енергије малих хидроелектрана. На подручју Просторног плана налазе се потенцијали за експлоатацију угља (Штаваљ), док у хидроенергетском потенцијалу највећи значај имају постојеће хидроелектране.
	Основна ограничења су: нерационално коришћење електричне енергије за грејне потребе, као и велика специфична потрошња енергије по јединици производа у индустрији; неодговарајући квалитет и квантитет електроенергетске мреже и објекта на дистрибутивном нивоу; застарелост делова мреже по свим напонским нивоима; недефинисан однос снага трансформације на 110 kV напону; непостојање чворишта на напону 35kV који би смањили дужину водова 10 kV; недостатак финансијских средстава у санирању и модернизацији слабих тачака у систему преноса и дистрибуцији електричне енергије и друго
	Телекомуникације
	Основни потенцијал развоја телекомуникација је квалитетна магистрална мрежа оптичких каблова. Сви градски/општински центри су добро повезани што омогућава даље ширење мреже оптичких каблова ка општинским субцентрима и центрима заједница насеља. Оваква мрежа је потенцијал за развој како фиксне телефонске мреже, тако и интернет мреже.
	Главно ограничење развоја телекомуникација представља слаба развијеност приступне мреже, посебно у брдско-планинским и периферним деловима подручја Просторног плана. 
	
	Комунална инфраструктура
	Потенцијали за развој комуналне инфраструктуре огледају се у: релативно задовољавајућој комуналној опремљености градских/општинских центара; дефинисаним пројектима затварања, санације и ремедијације постојећих градских/општинских депонија, као и локалних планова управљања отпадом; започетој изградњи регионалних санитарних депонија (Ужице и Нова Варош); активностима на преради посебних токова отпада и индивидуалним иницијативама за рециклажом и прерадом појединих типова отпада; формирана хумана и сточна гробља на територијама свих градова/општина, као и у мањој или већој мери опремљене и уређене зелене и робне пијаце.
	Ограничења се манифестују кроз: тенденције депоновања отпада на старим градским/општинским депонијама; загађење воде, ваздуха и земљишта услед локација несанитарних одлагалишта отпада; нерегулисано питање депоновања отпада из руралних средина; непостојање система одлагања искључиво опасног отпада; непостојање регионалног плана управљања отпадом, незадовољавајући начин одржавања градских гробаља, односно нерегулисане надлежности јавног сектора за сеоска гробља; попуњене капацитете и потребе за проширењем гробаља; незадовољавајуће хигијенске услове пијаца (зелених и сточних) и друго. 
	
	4.5. Заштита простора
	Животнa средина и природне вредности
	Главни потенцијали у погледу параметара животне средине огледају се у следећем: 1) квалитет ваздуха (осим у градовима Ужице, Чачак и општини Лучани) може се сврстати у задовољавајући, а у појединим општинама као изузетан (Чајетина, Ариље, Ивањица, Сјеница, Пријепоље, Бајина Башта) за живот становништва и развој здравствено – лечилишног и рекреативног туризма; до сада коректно спровођен мониторинг у појединим градовима/општинама (Ужице, Чачак, Косјерић, Пожега, Сјеница), уз могућност конкурисања код приступних фондова ЕУ за успостављање интегралног мониторинга квалитета ваздуха; могућност фазне санације извора и последица загађења из рударства и индустрије, експлоатације неметаличних минералних сировина; 2) очуван квалитет водоизворишта и постојећих водоакумулација (три на Увцу – Увац, Кокин Брод, Радоиња, Лиму – Потпећ, Ђетињи – Врутци, Дрини – Бајина Башта, Белом Рзаву – Лазићи, Црном Рзаву – Златибор) и могућност коришћења геотермалних извора у енергетске и здравствено лечилишне и рекреативне сврхе; 3) углавном задовољавајући квалитет земљишта (осим у Лучанима, Ужицу, Горњем Милановцу, Чачку и Пожеги, где је нарушен рударским активностима и активностима у индустрији) и велике површине под шумама; 4) релативно повољан квалитет животне средине на већем подручју Просторног плана, који се у зонама заштићених природних и непокретних културних добара, водоизворишта и водоакумулација, руралном залеђу градова/општина и бањским подручјима може се оценити као изузетно повољан; 5) уведени еколошки стандарди у највећим предузећима у региону, пораст еколошке свести грађана, невладиних организација, јавног сектора, као и основање еколошки фондова на нивоу локалних самоуправа и друго Потенцијал представљају и подручја са природним вредностима која су идентификована кроз одговарајуће програмске документе (Рамсарску конвенцију, ЕМЕРАЛД мрежу, IBA, IPA и PBA пројекте, програм UNESCO „Човек и биосфера” (MaB) и друго). Потенцијал представљају и подручја која ће бити обухваћена мрежом еколошки значајних подручја (Натура 2000) на основу европских директива о стаништима и птицама (Special Areas of Conservation – SACs и Special Protection Areas – SPAs).
	Основна ограничења у погледу квалитета животне средине и природних вредности су: појаве присуства тешких метала као суспендованих честица у ваздуху и земљишту, којим се посредно загађују и водотоци и водоакумулације (Севојно, Горњи Милановац, Лучани, Чачак, Ужице); испуштање јаловине у водотокове („Рудник”); бројни извори загађења (индустрија, експлоатација минералних сировина), непостојање интегралног мониторинга (посебно у погледу загађења земљишта, ваздуха и воде, као и буке на локацијама рударских активности, инфраструктурних коридора, квалитета вода у рекама акумулацијама и излива отпадних вода, SEVESO и других индустријских постројења) и недостатак локалних еколошких акционих планова и дугорочних локалних и регионалних програма заштите и унапређења животне средине као и катастра загађивача; индустријска производња која је само делимично (у појединим постројењима) прилагођена условима заштите животне средине; инфраструктурна неопремљеност (посебно ППОВ) уз проблем евакуације комуналног и опасног отпада (који се збирно депонују на локалне несанитарне депоније) и његово слободно депоновање у сеоским срединама; утицај пољопривредне производње на квалитет земљишта; појаве непоштовања релевантне планске и пројектне документације, што доприноси деградацији простора и коришћењу појединих ресурса преко граница обновљивости; економска неразвијеност и низак квалитет живота и животног стандарда у већини градова/општина; релативно лоша здравствена слика становништва у појединим градовима/општинама (Ужице, Лучани) као резултат повећане загађености животне средине и друго. 
	
	Непокретна културна добра
	Велики број НКД представљаја потенцијал за афирмацију подручја као туристичке дестинације. Потенцијал представља и могућност развоја трансграничне сарадње са Црном Гором и БиХ, са циљем покретања заједничких иницијатива у погледу интегралне заштите културних добара, али и могућност интегрисања културног наслеђа са природном баштином планског подручја (Национални парк „Тара”, Парк природе „Голија” и „Шарган-Мокра Гора”, специјални резерват природе „Увац”, и друго), и укључивање културног наслеђа у програме и активности локалних туристичких организација. 
	
	Ограничења се манифестују у недовољној заштити, конзервацији и обнови културних добара (посебно оних и руралним, периферним подручјима) у протеклом периоду, недовољној интеграцији културне са природном баштином, недовољној валоризацији и презентацији НКД, недостатку дефинисаних зона заштите и спровођења мера заштите НКД, слабој доступности НКД услед неразвијене путне и остале инфраструктурне мреже, незадовољавајућој уређености ванградских добара (посебно археолошких налазишта, цркава и сеоског етно наслеђа у тешко доступним планинским селима).
	5. SWOT анализа
	На основу анализе потенцијала и ограничења подручја Златиборског и Моравичког управног округа и сагледавања концепције регионалног просторног развоја и трендова развоја у окружењу, издвојене су основне снаге, слабости, могућности и претње будућем развоју овог подручја (Табела I-19).
	Табела I-19: Анализа SWOT
	
		
			
				
				СНАГЕ (постојеће)
				
				СЛАБОСТИ (унутрашње)
			
			
				
				– Географско-саобраћајни положај на правцу према Јадранском мору (Црној Гори) и БиХ (инфраструктурни коридор према Јужном Јадрану са постојећим друмским правцем, планираним аутопутем и железничком пругом Београд-Бар, западноморавски путни правац са продужетком ка Републици Српској и другим деловима БиХ и друго);
				– Издашни и квалитетни водни (у средишњем делу Дрине, на Великом Рзави, Лиму и Увцу) и шумски ресурси;
				– Погодност за пољопривредну производњу, са локалном традицијом посебно у сточарству и воћарству, нарочито јагодичастог воћа у чему је подручје међу регионалним и европским лидерима;
				– Специфичне климатске и еколошке одлике подручја са жупском и планинском климом, подручја добро очуване животне средине, са смањеним антропогеним утицајем на квалитет животне средине;
				– Економска инфраструктура са релативно развијеном регионалном саобраћајном и енергетском инфраструктуром; успешним привредним капацитетима (за производњу хране, металски, хемијски, текстилни, неметали, дрвни, и друго); могућности за изградњу индустријских зона на новим (гринфилд) и запуштеним локацијама (браунфилд); развијене предузетничке активности; побољшана инвестициона и пословна клима; индустријска традиција, постојећи брендови и јефтинија радна снага; пораст учешће запослених у приватном сектору и пораст учешћа МСП (у разним индустријским и услужним делатностима); боља сарадња између јавног сектора, приватног сектора и НВО; релативно велики кадровски потенцијал и побољшана образовна структура становништва; повишен квалитет и оспособљеност локалне управе и друго;
				– Значајни туристички потенцијали, туристичка традиција и културно наслеђе, квалитетни туристички центри и локалитети (за стационарни туризам са целогодишњим видовима понуде у простору – Голија, Златибор, Златар, Тара и Дрина; бањски туризам, културни, манифестациони, излетнички, ловни, рафтинг, риболовни, спортско-рекреативни и други видови туризма);
				– Заштићена и очувана природна и непокретна културна добра као значајан фактор развоја;
				– Релативно развијена мрежа јавних служби (школство, култура, здравствена и социјална заштита);
				– Регионалне и локалне институције за подршку развоју: Регионална агенција за развој Златибора (са канцеларијама у Косјерићу, Пријепољу, Прибоју) и Регионална агенција за просторни и економски развој Рашког и Моравичког управног округа, Агенција за МСП Ужице, РПК Ужице и РПК Краљево, одељење у Чачку, локалне канцеларије за развој, општински привредни савети, удружења предузетника, донети просторни планови, локалне стратегије одрживог развоја, мастер планови и друго; и
				– Трансгранична сарадња и интеграција културног наслеђа и природне баштине.
				
				
				– Недовољно и неадекватно коришћење расположивих ресурса и других потенцијала за развој, посебно за развој водопривреде, шумарства и туризма; удаљеност од мултимодалних европских коридора (услед недовољно развијених и/или квалитетних уздужних и попречних саобраћајних веза);
				– Пораст сиромаштва, нарочито на селу и појединих социјалних и етничких група, које се не смањује успркос присутном привредном расту;
				– Неравномерност територијалног развоја, територијална поларизација и појава нових неразвијених општина/подручја, као последица дејства транзицијских фактора (такозвано. „транзиционо сиромаштво”); недовољна тржишна конкурентност (технолошко заостајање слаба производна и територијална повезаност и друго); случајеви незавршене приватизације и реструктурирања у привреди; велика незапосленост уз одлив млађег и квалификованог становништва); заостајање развоја у руралном подручју (мали број савремених газдинстава, уситњеност поседа, слаба организованост пласмана пољопривредних производа); одсуство банака на делу подручја (Сјеница), и друго;
				– Незадовољавајуће стање инфраструктурних система: железничке пруге, ДП II реда и локалне путне мреже; водне (посебно система система каналисања и третмана отпадних вода), телекомуникационе инфраструктуре (низак ниво дигитализације фиксне телефонске мреже, лоше стање у телекомуникацијама и недовољно брз информациони развој) и друго;
				– Недовољна уређеност простора за потребе целогодишње туристичке понуде, недовољна повезаност туризма са пољопривредом и другим комплементарним делатностима;
				– Знатан број руралних насеља захваћених процесом депопулације (демографске рецесије) и миграција у градска/општинска средишта, што отежава њихово инфраструктурно опремање, подстицање развоја и оживљавање;
				– Занемарљиво коришћење обновљивих извора енергије, уз изражену енергетску неефикасност у привреди и домаћинствима.
				– Проблеми заштите животне средине због: ниског нивоа развијености комуналних услуга, а посебно због нефункционисања система управљања отпадом; загађивања речних токова, појава ерозије; пораста бесправне изградња и нерационалног коришћења земљишта и друго;
				– Недостатак средстава и низак ниво домаћих инвестиција за улагање у развој и заштиту животне средине. (учешће инвестиција у БДП-у од око 25%);
				– Недовољно развијени институционални, организациони, кадровски и други аранжмани за управљање регионалним развојем, као и слаба координација актера у разним областима; недовољан финансијски ниво и фискална аутономија локалне самоуправе; недостатак партнерства јавно-приватног сектора; и
				– Недовољна регионална сарадња, иако у зачетку међу неким општинама (на пример, у области инфраструктуре, заштите животне средине, туризма итд).
				
			
			
				
				МОГУЋНОСТИ (развојни потенцијали)
				
				
				ПРЕТЊЕ (развоју)
			
			
				
				– Изградња транснационалне, националне и регионалне инфраструктуре, развој привредне сарадње и формирање кластера у МСП, пољопривредној производњи (посебно воћарства и сточарства) и туризму (Голија, Златибор, Златар, Тара и Дрина; и друго) представљају окосницу интеррегионалне, интрарегионалне и међуопштинске сарадње, нарочито за повећавање регионалне и локалне конкурентности и извозне оријентације фирми;
				– Планирана изградња инфраструктурног коридора ка Јужном Јадрану (са аутопутем, модернизацијом пруге, аеродромом и другим системима), као и попречне саобраћајне везе са регионалним окружењем у Србији и БиХ (Републици Српској) представљају развојну шансу подручја Просторног плана која омогућава унапређење саобраћајних привредних, културних и других веза и боље позиционирање подручја;
				– Обнова и побољшање радних перформанси постојећих хидро-енергетских система и изградње нових водопривредних објеката на Великом Рзаву, Лиму, Скрапежу; потенцијал рударско-енергетског комплекса у Штављу;
				– Шумски потенцијал и производња дрвне масе, која може да се искористи за развој малих капацитета – производних и пратећих услужних делатности у ободним насељима, уз испуњавање еколошких критеријума у складу са прописима из области заштите животне средине;
				– Пољопривредно еколошки потенцијал подручја са свим условима за производњу „здраве хране” и организовање прерађивачких капацитета, стицање карактеристичног обележја „бренда” за специфичне производе, посебно меса и воћа; 
				
				– Бројни и различити потенцијали за одрживи развој туризма, као што су: манифестације (Гуча и друго); реке Дрина, Увац и Лим са језерима (рафтинг, мала наутика, риболов и друго); Тара, Голија, Златибор, Златар, Јадовник и друге планине (одмор, скијање, рекреација и друго), бањска места, заштићена природна и културна добра; 
				
				– Одрживо коришћење и укључивање у туристичку презентацију заштићених природних подручја и НКД;
				– Потенцијал дијаспоре за различите видове укључивања у привредни развој и унапређење животне средине (пренос знања и технологија, улагање у отварање нових капацитета, укључивање у изградњу туристичке инфраструктуре и слично);
				– Пораст интересовања за инвестирање у развој локалне привреде (повлашћени извоз у ЕУ за неке секторе и привлачење СДИ), МСП, инфраструктуре (посебно енергетске), еколошку заштиту, коришћење ОИЕ, јавно-приватно партнерство, опремање локација за развој туризма и других делатности и друго; и
				– Унапређење управљања развојем, формирање и развој регионалних институција, унапређење система образовања, професионализација кадрова, веће ангажовање високообразованог кадра и подршка иновацији знања, нарочито менаџерског кадра у јавном и приватном сектору. 
				
				
				– Настављање негативних демографских теденција, посебно на руралном подручју, уз одлив стручног кадра и пораст сиромаштва; 
				
				– Недовољна међурегионална, прекогранична и међународна сарадња у циљу оснаживања развоја региона, очувања природних ресурса и одрживог развоја, посебно коришћења потенцијала планинских подручја (развој туризма, заштита природе и друго); оклевање да се настави са транзицијским реформама, или наставак реформи без општерегионалног дијалога и конзенсуса о стратешким правцма одрживог развоја, у свим његовим основним димензијама и аспектима (еколошко-просторним, социјалним, економским и другим);
				– Ефекти светске финансијске и економске кризе и могуће последице за извознике и друга предузећа, туристичке услуге и локалне буџете, јака светска конкуренција;
				– Динамика реструктурирања и приватизације, алтернативе развоја, које нису увек засноване на принципима одрживости;
				– Задржавање постојећег система управљања добрима од јавног интереса – убирања и расподеле „ресурсних ренти” (водне, шумске, минералне), и нерешавање питања стимулација и компензација на подручјима са успостављеним различитим режимима заштите који могу представљати „ограничавајући фактор” за развој локалних заједница, нарочито на руралном подручју;
				– Неадекватан однос према природном и културно-историјском наслеђу и њиховом коришћењу за развој туризма и угрожавање бесправном градњом; слабо управљање природним ресурсима, појаве деградације животне средине и необрађеност дела пољопривредног земљишта;
				– Спора динамика унапређења инфраструктуре (саобраћајне, енергетске, водопривредне, телекомуникационе, социјалне / јавних служби и сервиса); лоше стање и слабо коришћење железнице и друго
				– Изостајање конкретних програма и пројеката, односно недостатак планске и пројектне подршке за коришћење домаћих и страних наменских фондова;
				– Непостојање ефикасног система организације управљања, финансирања и мониторинга развоја; спорост раста нових МСП и привлачења СДИ; недовољно развијена предузетничка култура; недостатак знања МСП о изазовима у погледу усаглашавања са отвореном тржишном економијом, ризицима глобалне финансијске кризе и ризицима неприлагођавања пословања и формирања кластера; баријере за развој локалног бизниса, услед високих пореза и других намета; одржавање нестимулативних локалних прописа на привлачење и развој индустрије и трговине.
				– Непостојање фондова или ограничени финансијски ресурси за смањење регионалне неразвијености; неповољни услови кредитирања, недостатак јавних финансија за иницирање и изградњу индустријских зона и паркова, неразвијени модалитети јавно-приватног партнерства у активирању и коришћењу ресурса, инвестицијама, и друго; и
				– Високи трошкови прилагођавања еколошким и захтевима климатских промена.
				
			
		
	
	II. ПРИНЦИПИ, ЦИЉЕВИ И ОПШТА КОНЦЕПЦИЈА РЕГИОНАЛНОГ ПРОСТОРНОГ РАЗВОЈА
	1. Визија и принципи регионалног просторног развоја
	Визија развоја подручјa Просторног плана је да буде равномерно развијен, конкурентaн и интегрисaн са окружењем (са подручјима статистичко-планских региона Шумадија и Западна Србија и Колубарски и Мачвански управни округ, као и са суседним пограничним општинама и регионима у БиХ (Републици Српској) и Републици Црној Гори. То подразумева активирање и мобилизирање територијалног капитала, одрживо коришћење природних и створених ресурса, дугорочну обнову и развој људских ресурса, саобраћајну приступачност и инфраструктурну опремљеност, развој привреде и институција, заштиту природног и културног наслеђа као фактора развоја и заштиту животне средине. Подручје Просторног плана ће бити друштвена и просторна заједница која ће тежити: постизању равнотеже између економског раста, социјалне правичности и заштите животне средине; развоју и диверсификацији привредне структуре; развоју предузетништва и друштвено одговорног пословања; квалитетној и доступној мрежи јавних служби и инфраструктурних система; очуваној живoтној средини; ефикасној локалној и регионалној администрацији и богатијем културном животу.
	Подручје Просторног плана располаже значајним, али недовољно активираним природним потенцијалима и територијалним капиталом. Основни принципи просторног развоја су: унапређење територијалне кохезије; одржива животна средина уз примену начела заштите, превенције и предострожности; заштита и одрживо коришћење природних ресурса; просторно-функционална интегрисаност и трансгранично повезивање са окружењем; повећање конкурентности и ефикасности; полицентрични територијални развој (посебно мањих урбаних центара и јачање везе села и градских насеља); заштита, уређење и одрживо коришћење природног и културног наслеђа; унапређење саобраћајне приступачности; доступности информацијама и знању; развој културног и регионалног идентитета; субсидијарност и јавно-приватно партнерство; већа транспарентност у доношењу одлука; перманентна едукација грађана и администрације и учешће јавности у одлучивању; заштита јавног интереса, јавних добара и добара у општој употреби.
	2. Општи циљеви Регионалног просторног развоја
	Општи циљеви развоја и уређења подручја Просторног плана су: 
	– одговорно управљање развојем, уређењем и заштитом простора у складу са реалним потенцијалима и ограничењима природних и створених вредности и дугорочним потребама економског и социјалног развоја и заштите животне средине;
	– уравнотежен развој на интрарегионалном и интеррегионалном нивоу, подстицање развоја (инфраструктуре, пољопривреде, туризма, енергетике, рударства и друго), повећање доступности подручја и иницирање трансграничних програма за пригранична подручја; бржи привредни раст од просечног за Републику Србију са ослонцем на урбане центре државног значаја (Ужице и Чачак) и мање урбане центре у њиховом пољу утицаја (Чајетина, Пожега, Лучани, Ариље), на периферном и трансграничном делу подручја (Косјерић, Бајина Башта, Пријепоље, Горњи Милановац, Прибој, Нова Варош и Ивањица);
	– унапређење квалитета живота и стварање услова за демографску обнову, задржавање и подстицање насељавања и повратка становништва, посебно у економски заостале руралне пределе и центре, инвестирањем у изградњу, обнављање и одржавање инфраструктуре, јавних служби и услуга, очувањем и унапређењем природног и културног наслеђа, развојем економски исплативих и статусно привлачних активности;
	– максимизовање компаративних предности и минимизовање дејства ограничавајућих развојних и управљачких фактора, са циљем да се ојача укупни територијални капитал и конкурентска способност у економском, социјалном, културном и другом смислу, те да се прошире могућности за сарадњу са партнерима у регионалном, републичком, трансграничном и европском окружењу;
	Остварење ових циљева постићиће се:
	1) мобилизирањем територијалног капацитета подручја, полазећи од приоритетних планских решења и активности и конкурисања региона и општина/градова за коришћење инструмената ИПА за претприступну подршку Европске уније (IPA instrument for pre-accession assistance), билатералних и мултилатералних донатора (ПРО Програм развоја општина у југозападној Србији, Јапанска агенција за међународну сарадњу, USAID MEGA програм и друго), United Nations Development Assistance Framework (UNDAF, 2011-2015), као и републичких средстава за: а. уравнотежен и одржив регионални развој, а нарочито за подстицање развоја неразвијених локалних заједница (као што су изградња националне, регионалне и локалне инфраструктуре, профитабилних привредних погона, уређење површина за потребе туристичких подручја и привредних зона, стварање стимулативног пословног окружења и друго); б. одржив рурални развој и в. одрживо коришћење природних ресурса, природног и културног наслеђа;
	2) заштитом животне средине, односно: а. спречавањем деградације природних ресурса и добара и нерационалног коришћења простора (посебно планинских подручја и зона заштите водоакумулација); б. заштитом пољопривредног и шумског земљишта од непланског ширења изградње у долинско-котлинским подручјима, рубним зонама градова и већих урбаних насеља и инфраструктурним коридорима, и слично; в. заштитом ваздуха, рекултивацијом и ревитализацијом земљишта у зонама експлоатације минералних сировина; г. заштитом пољопривредног земљишта од деградације пашњака, као и од губљења из пољопривредне производње значајних површина пољопривредног земљишта и сл; д. усклађивањем организације, уређења и коришћења простора са потребама 
	заштите територије, становништва, активности, природних и створених ресурса 
	од елементарних непогода; и ђ. ефикасним управљањем отпадом и повећањем енергетске ефикасности;
	3) дисперговано-концентрисаним моделом развоја, односно равномернијим урбано-руралним развојем и размештајем становништва, привредних и других активности, што захтева: 
	а. јачање регионалних функција Чачка и Ужица и децентрализацију осталих функција у мање урбане, односно општинске центре (попут Прибоја, Пријепоља, Нове Вароши, Бајине Баште и друго), субопштинске центре и друге микроразвојне центре на руралном подручју као носиоце социо-економског развоја заједница руралних насеља; б. развој индустријских комплекса и привредних зона, маркетинга и информатичких служби у урбаним центрима државног значаја и општинским центрима, уз подстицање дисперзије мањих и средњих прерађивачких капацитета базираних на сировинској осовини и примени еколошки прихватљивих технологија (у области прерађивачке индустрије, туризма, пољопривреде, занатства и друго) на руралном подручју; в. јачање просторно функционалних веза урбаних центара државног значаја са мањим урбаним центрима на њиховом функционалном подручју и формирање урбаних кластера Чачка и Ужица, умрежавање мањих урбаних центара као субрегионалних центара јужног дела подручја Просторног плана и формирање новог полицентричног урбаног кластера; г. наставак формирања и иницирање развојних појасева (као дела функционално-урбаних система преко којих се остварује интеграција и територијална кохезија подручја) који су већ формирани или очекивани у будућности, и то: 
	
	– националаног и трансграничног ранга: западноморавског појаса развоја на потесу Краљево–Чачак–Ужице са везама ка Крагујевцу, Вишеграду–БиХ и Подгорици–Републици Црној Гори; дела ибарског појаса развоја на потесу Љиг-Горњи Милановац-Чачак са везом са западноморавским појасом, и будућег појаса развоја на потесу Београд–Горњи Милановац–Пожега–Ариље–Ивањица–Сјеница са везом ка Подгорици-Републици Црној Гори; и будућег трансграничног дринског појаса развоја на потесу Пријепоље–Прибој–Бајна Башта–Зворник–Лозница–Шабац са везама ка БиХ (Сарајеву) и Црној Гори; 
	
	– регионалног ранга на потезима: Ваљево–Косјерић–Пожега–Ариље–Ивањица–Сјеница (долинама Скрапежа и Моравице); Нови Пазар–Сјеница–Пријепоље–Прибој са везама ка Новој Вароши, БиХ и Републици Црној Гори;
	– субрегионалног и локалног ранга на потезима: Косјерић–Горњи Милановац (са везама ка Крагујевцу и Тополи); Лучани–Гуча–Краљево; Ивањица–Ушће (са везама ка Краљеву и Новом Пазару); Ужице–Бајина Башта (са везом ка БиХ).
	4) максималним активирањем расположиве радне снаге на ефикаснијем развоју привреде, са циљем да се интензивира привредни раст и развој, у првом реду у областима које највише доприносе расту конкурентности, као и са циљем да се ефикасније решава проблем незапослености, и то: успостављањем и промовисањем финансијске и институционалне подршке за развој предузетништва (МСП, пољопривреда, туризам итд) и кластера; бољим повезивањем привреде са високообразовним и истраживачким институцијама у примени истраживања и иновација за ефикаснији развој и повећање конкурентности привреде; 
	
	5) развојем подручја као друштвене и просторне заједнице у којој ће сви грађани моћи да искажу и да задовоље своје потребе за припадањем и идентитетом, односно: отклањањем негативних последица досадашњих транзицијских прилагођавања; решавањем проблема сиромаштва и друштвене искључености; општим повећањем безбедности и смањењем ризика по живот и здравље, имовину, социјалну сигурност и становање; стварањем услова за индивидуални развој, личну афирмацију, као и богат и садржајан друштвени живот; јачањем заједнице кроз укључивање свих грађана, уз јачање солидарности и развијање регионалног и локалног идентитета; 
	
	6) ублажавањем и спречавањем депопулације и побољшањем старосне структуре становништва мерама економске, социјалне и других политика и реализацијом решења Просторног плана којима се утиче на бржи економски просперитет и развој села, јачање економске позиције пољопривреде и пољопривредних произвођача, развој допунских извора прихода на селу, развој инфраструктурног и подизање комуналног и јавног стандарда у насељима, посебно у пограничном подручју; 
	
	7) прилагођеним моделима управљања регионалним развојем и развојем градова/општина: координацијом институција и сектора на регионалном и субрегионалном нивоу и кооперацијом градова и општина; побољшањем информатичке подршке (ГИС и друго); јачањем „институционалног капацитета” и ефикасности јавног сектора (локалне самоуправе, јавних служби и предузећа), нарочито у планирању и управљању развојем.
	3. Циљеви развоја по тематским областима
	Пољопривреда
	Основни дугорочни циљ у области коришћења и заштите пољопривредног земљишта јесте очување екосистемских, економских, социокултурних и других важних функција земљишта као интегралног природног ресурса, подршком развоју одрживе, мултифункционалне пољопривреде, која унапређује пољопривредне структуре, чува и штити животну средину, природне ресурсе и амбијенталне вредности, промовише диверсификацију економских активности у руралној економији и развија локално парнерство, доприносећи одрживом територијалном развоју. Посебни циљеви су:
	– заштита пољопривредног земљишта од ерозије, смањивања нивоа органских материја, и других видова деградације природним и антропоганим факторима, укључујући и заузимање у непољопривредне сврхе услед неконтролисаног ширења стамбене изградње за потребе развоја туризма – усклађивањем начина коришћења земљишта са педолошким карактеристикама и нагибом терена и контролисаном стамбеном градњом; 
	
	– заштита пољопривредног земљишта, вода и ваздуха од загађења опасним и штетним материјама из индустрије, рударства и пољопривреде, непречишћених комуналних отпадних вода и нерегулисано одложеног отпада – пречишћавањем отпадних вода, утврђивањем и применом урбанистичких стандарда уређења насеља и предела, локације сточних фарми и прерадних капацитета и адекватним складиштењем стајњака и руковањем агрохемикалијама, посебно у заштићеним подручјима и зонама заштите изворишта водоснабдевања регионалних система и подсистема; 
	
	– побољшање производно-економског потенцијала пољопривредног земљишта – укрупњавањем земљишних поседа, спровођењем агромелиорација, уређењем ливада и пашњака, успостављањем оптималних односа између биљне и сточарске производње и коришћењем земљишта у складу са правилима добре пољопривредне праксе;
	– унапређење пашњачког сточарства и пратеће производње крмног биља, производње коштичавог, јагодичастог и бобичастог воћа и грожђа, семенског и меркантилног кромпира и тржишно атрактивних жита, гајења и сакупљања лековитог и ароматичног биља и шумских плодова, пчеларства и рибарства, у системима конвенционалне, традиционалне, интегралне и органске производње;
	– јачање пољопривредниих структура и хуманог капитала – техничко-технолошком модернизацијом газдинстава, диверсификацијом економских активности на газдинству, стандардизацијом производње, јачањем удружења произвођача и задруга и интензивирањем обуке произвођача и сарадње са саветодавном службом и истраживачко-развојним центрима и центрима за рурални развој;
	– очување воде, ваздуха, климе и генетског, специјског и екосистемског биодиверзитета, укључујући агробиодиверзитет – поштовањем правила добре пољопривредне праксе и применом конзервацијских производних пракси и агроеколошких мера које доприносе очувању тла, воде, ваздуха и климе и биодиверзитета; 
	
	– развој прераде и пласмана традиционалних локалних производа, познатог имена порекла и квалитета (заштита географског порекла и регионално брендирање), у садејству са развојем руралног, рекреативног, културног и еко туризма, обновом и развојем сеоске архитектуре и инфраструктуре и неговањем културно-историјског наслеђа; 
	
	– успостављање и развој локалних партнерстава за спровођење интегралних развојних стратегија и програма у области пољопривреде, заштите природних ресурса и животне средине и одрживог регионалног развоја.
	– Шумарство и ловство
	– Основни циљеви заштите и коришћења шума, развоја шумарства и ловства јесу: 
	
	– очување биоразноврсности шумских екосистема, посебно у заштићеним подручјима и вишенаменско коришћење укупних потенцијала шумског подручја; 
	
	– заштита земљишта од водне ерозије различитог типа;
	– унапређивање затеченог стања повећањем површина под шумама и побољшањем шумске инфраструктуре; 
	
	– одрживо газдовање укупним потенцијалима шума на шумским подручјима;
	– очување трајности и повећања приноса, укупне вредности шума и општекорисних функција шума;
	– побољшање услова станишта у ловиштима и постизање економског капацитета у бројности (нарочито аутохтоних и економски највреднијих врста – медвед и дивокоза на Тари и ловишту „Ђетиња”, дивља свиња и срна и друго) и одговарајуће полне и старосне структуре главних врста ситне и крупне дивљачи и квалитета трофеја;
	– заштита и коришћење гајених врста дивљачи у складу са условима станишта у ловиштима; као и смањење броја предатора у ловиштима; и
	– очување ретких и угрожених врста ловне дивљачи (медвед, дивокоза, тетреб, камењарка, пољска јаребица и друго) и остале фауне (соколови, орлови, и друго).
	– Водни ресурси
	– Основни циљеви ефикасне заштите и коришћења вода су:
	– трајно обезбеђење класа квалитета свих водотока према захтевима из ВОС, што подразумева да се планинске реке и реке – изворишта (Увац, Ђетиња) на разматраном подручју задрже у I и I/II класи, а у IIа класи квалитета Дрина, Лим, Западна Морава. На Западној Морави допустив је прелаз у класу IIб само у екстремно маловодним ситуацијама; и
	– антиерозиона заштита сливова, применом биолошких мера заштите (пошумљавање, мелиорација пашњака) са двојаком функцијом: a. заштита слива и смањење продукције наноса, б. продуктивно-економско и развојно уређење брдско-планинских подручја, како би се створила економска основа за привређивање, одржавање и даље уређење сливова. 
	
	Геолошки ресурси
	Основни циљ заштите и коришћења геолошких/минералних ресурса је потпуно планско и одрживо коришћење свих геолошких ресурса, као фактора привредног развоја, у складу са развојним могућностима и мерама заштите. Посебни циљеви су:
	– активирање нових капацитета експлоатације и прераде минералних сировина, уз пуно поштовање мера заштите;
	– планско коришћење подземних вода, уз максималне мере заштите;
	– коришћење научних сазнања у сврху проналажења нових, економски значајних концентрација минералних сировина; 
	
	– стимулисање детаљних геолошких истраживања и отварања малих погона за експлоатацију, пре свега геолошких грађевинских материјала; и
	– валоризовање хидрогеотермалног потенцијала.
	Становништво
	– Основни циљеви демографског развоја су:
	– задржавање становништва, односно достизање нивоа простог обнављања становништва;
	– смиривање негативних демографских процеса (негативног природног прираштаја и великог одлива становништва исељавањем) и усклађивање развоја међу насељима на подручју Просторног плана, смањивањем диспропорције између демографски релативно развијенијих и најнеразвијенијих територија;
	– подстицање повратка дела, посебно млађег, становништва из иностранства (повратак последње емиграције и потенцијално привлачење других) подршком и стимулисањем покретања привредних активности, туризма и сектора услуга;
	– смањење емиграције млађег и високообразованог становништва, као и унапређење нивоа формалног образовања одраслих ради отварања могућности за запошљавање; и друго;
	– унапређење социјално-здравствене заштите, посебно кроз помоћ старијим грађанима и старачким домаћинствима.
	Мрежа насеља
	Основни циљ је уравнотеженији развој функцијских подручја регионалних центара (урбаних система формираних око Ужица и Чачка) и подстицање развоја и умрежавања осталих урбаних, општинских и специфичних мањих развојних центара (посебно Ивањице, Нове Вароши, Прибоја, Пријепоља и Сјенице) уз сагледавање заједничких интереса и потенцијала функцијских веза са осталим регионалним центрима (Новим Пазаром и друго) као и прекограничним центрима. Посебни циљеви су:
	– развој и јачање регионалних (комплементарних) функција Ужица и Чачка (привредних, јавно-социјалних, развојно-управљачких, информационих, научно-истраживачких, културних и друго), субрегионалних функција Горњег Милановца, Пријепоља и, у одређеном степену Пожеге (привредних, јавно-социјалних, развојно-управљачких и културних) и интензивирање развојних функција општинских центара Ариља, Бајине Баште, Ивањице, Лучана, Косјерића, Нове Вароши, Прибоја и Сјенице (привредних и јавно-социјалних) и специфичних регионалних и општинских функција Чајетине, како би се успорила концентрација економских и других активности у највећим регионалним центрима и примарној агломерацији, те подстакао економски и социјални развој других центара у мрежи насеља;
	– континуирано реструктурирање и технолошко унапређивање секундарних делатности у градским/општинским центрима уз истовремени развој терцијарних делатности и селективну децентрализацију тих делатности у субопштинске и друге мање урбане или руралне центре на подручју града/општине, како би се, у технолошко-производном смислу, обезбедила територијално-хоризонтална и технолошко-вертикална комплементарност и компатибилност урбане и руралне економије;
	– модернизација и развој пољопривреде и допунских активности (туризам, МСП, микробизнис) који ће се развијати у функцији задржавања млађег дела контингента радне снаге и подстицање повратка дела незапослене радне снаге из урбаних и општинских центара на пољопривредна газдинства (фармерско сточарство, укрупњавање поседа, органска пољопривреда и друго).
	– побољшање квалитета мреже путева и развој јавног саобраћаја како би се становништву са подручја општина/градова омогућила боља доступност центрима у мрежи насеља;
	– усклађивање мрежа објеката и услуга јавносоцијалне инфраструктуре са функцијама центара у мрежи насеља и размештајем корисника;
	– унапређење и развој јавносоцијалне инфраструктуре центара у мрежи насеља и обезбеђење стимулације за развој одговарајуће руралне инфраструктуре;
	– подстицање и усмеравање социоекономске трансформације сеоских насеља дифузијом информација, знања и вештина у рурална подручја;
	– подстицање планске изградње и реконструкције стамбених и других објеката и уређење јавних простора у сеоским насељима ради побољшања квалитета живота, очувања насеља, културних предела и аутентичних вредности подручја; и
	– санација, ограничена и контролисана изградња приградских насеља и насеобинских целина у коридорима јавних путева. 
	
	Јавне службе
	Основни циљеви развоја и просторне дистрибуције објеката јавних служби, зависиће од економских кретања и потенцијала локалне самоуправе, и обухвата ће: даљи развој и диверзификација услуга јавних служби у области здравствене и социјалне заштите, културе, образовања и васпитања, спорта физичке културе и друго; уједначавање доступности јавних служби свим корисницима, повећањем квалитета услуга и физичке доступности објеката јавних служби у општинским центрима и мрежи насеља, нарочито на руралном подручју; рационализација мреже објеката основног образовања побољшањем квалитета образовног процеса, уз проширивање обухвата, организовањем специјализованог и субвенционираног превоза ученика основног и средњег образовања; диверзификација и флексибилнија организација пружања услуга и мреже објеката јавних служби (у јавном, приватном и невладином сектору), уз подстицање савремених програма образовања, здравствене, дечје и социјалне заштите, културе и физичке културе којом ће се омогућити равноправно и равномерно коришћење за све категорије корисника; и преиспитивање и дефинисање минимума норматива за потребан простор, опрему и средства, посебно на недовољно развијеним подручјима, који ће обезбеђивати републички и/или локални ниво управљања, уз стимулисање инвестиција и донација приватног сектора у развој јавних служби у смислу гарантованог минимума. 
	
	Посебни циљеви су у домену:
	– Образовања: развој одрживе мреже објеката предшколског образовања и васпитања и повећање понуде посебних програма и услуга вртића, у складу са потребама деце узраста до шест година; повећање обухвата деце предшколском наставом и основним образовањем на 100% удела младих до 2015. године у складу са наведеним циљевима; уједначавање услова, квалитета и доступности основног образовања и васпитања; развој посебних програма прилагођених потребама предшколског и основног образовања деце и ученика са посебним потребама; развој специјалних програма (музичке, балетске, школе страних језика и друго); повећање квалитета, ефективности и доступности средњег и стручног образовања; рационализација постојећих средњих школа и прилагођавање њихових програма потребама локалне и регионалне привреде, локалне заједнице, тржишта рада и могућностима и жељама ученика; и развој отвореног и флексибилног система образовања младих и одраслих.
	– Здравствене заштите: рехабилитација постојеће мреже објеката, повећање квалитета и доступности услуга примарне здравствене заштите; интегрисано пружање услуга здравствене и социјалне заштите; развој приватне лекарске праксе и укључивање невладиног сектора у систем здравствене заштите; унапређење постојећих специјализованих установа секундарне здравствене заштите, диверзификација и развој нових услуга; и унапређење понуда у области здравства сталним увођењем иновација и подузањем техничко-технолошке опремљености.
	– Социјалне заштите: развој интегралне социјалне заштите ради очувања и побољшања квалитета живота осетљивих и маргинализованих појединаца и група, оспособљавања за продуктиван живот у заједници и предупређења зависности од социјалних служби; унапређења квалитета и разноврсности услуга и садржаја у постојећим установама социјалне заштите; развој мреже услуга које су усаглашене са потребама корисника, подржавају живот у заједници и обезбеђују неодложну заштиту корисника; укључивање различитих социјалних актера, у првом реду приватног и невладиног сектора у пружање услуга социјалне заштите, и обезбеђење партиципације корисника у доношење одлука о начину задовољавања њихових потреба; и побољшање економске, техничке и материјалне основе службе социјалне заштите.
	– Културе: равномернији културни развој економски недовољно развијених делова подручја Просторног плана; развој пројеката и програма који доприносе очувању различитости, традиције, и културног идентитета; унапређење, модернизација и децентрализација установа културе; и подизање нивоа учешћа грађана у културним активностима и повећање доступности културних садржаја свим корисницима, нарочито осетљивим групама становништва (деца, средњошколска омладина, млади из сиромашних породица, мањинским и етничким групама) и корисницима у сеоским насељима.
	– Физичке културе и спорта: даљи развој децентрализоване мреже објеката за спорт и физичку културу, активно бављење спортом и организоване рекреације, који ће функционално и садржајно задовољити потребе свих категорија становника; и стварање услова за даље омасовљење, већу доступност постојећих објеката и развој спортско-рекреативне инфраструктуре за рекреативно бављење спортовима.
	– Јавне управе: повећање доступности услуга управе грађанима на подручју свих општина.
	Економски развој
	Основни циљ одрживог (социоекономског) развоја јесте привредни опоравак, повећање конкурентности привредних сектора (посебно индустрије, пољопривреде и услуга), остваривање динамичног, одрживог и инклузивног привредног раста, запошљавање и просперитет локалног становништва на основу мобилизације и јачања креативних ресурса, унапређење економске и трговинске сарадње, применом европских принципа индустријске политике и политике развоја предузетништва као фактора веће регионалне територијалне кохезије. Основни циљ развоја индустрије је опоравак, повећање секторске и територијалне конкурентности и запослености обезбеђењем повољних општих, инфраструктурних и просторних услова, као и просторна дистрибуција усклађена са потенцијалом подручја. Посебне циљеви су:
	– остваривање просечна стопа раста БДП око 5% до 2025. године и раст инвестиција на 25% БДП;
	– јачање индустријског раста;
	– раст конкурентности привреде обезбеђењем општих повољних услова пословања, инфраструктурних услова и просторно-урбанистичких услова;
	– побољшање регионалне приступачности изградњом крупне инфраструктуре и терминала, као и комуналним опремањем недостајућим инсталацијама на постојећим и новим привредно-индустријским локалитетима;
	– активирање привредних делатности заснованих на знању, подршка иновацијама и усвајању нових технолошких решења и развој производа;
	– успостављање одрживе структуре привреде, подршком eфикасном рeструктурирању индустријског комплекса, агро-комплекса и туризма; економско-еколошко реструктурирање дела постојећих капацитета и повећање учешћа high-tech грана; подстицање развоја индустријских зона, бизнис инкубатора; кластерско удруживање и повезивање предузећа и интензивни раст пословних инкубатора;
	– модернизација политике запошљавања подршком развоју предузетништва и стварању амбијента који подстиче развој МСП;
	– обезбеђење повољних локација различитог степена опремљености и других пословно-инвестиционих услова; ревитализација дела постојећих браунфилд локација у градовима на подручју Просторног плана;
	– ублажавање неравномерности које су продубљене у процесу транзиције и одржив територијални развој кроз ефикасну регионалну просторну организацију и рационалне урбане и насељске структуре и локационе форме привредних садржаја, све ради смањења материјалних инпута и обима транспорта;
	– усклађеност са потенцијалима и ограничењима простора; спречавање нерационалног коришћења и деградације пољопривредног земљишта;
	– подстицај ефикасном коришћењу ИКТ у привређивању;
	– подстицај регионалне и међународне сарадње, пре свега у области нових пројеката; унапређење сарадње приватног и јавног сектора; јачањe регионалних и локалних институција ради подршкe локалном развоју, уз успостављање партнерства актера;
	– подршка модерној, диверзификованој, конкурентној, ресурсно и енергетски ефикасној индустријској основи;
	– eкономско-eколошка рeхабилитациjа дела постоjeћих прерађивачких капацитeта и прeвeнтивни приступ у планирању нових активности, примена eколошки eфикасних тeхнологиjа, смањeње транспорта и загађуjућих матeриjа; и
	– поступна примена принципа одрживог развоја индустрије и очување животне средине.
	Туризам
	Основни циљ је просторно – еколошка подршка остваривању концепта одрживог развоја туризма, компромисним интегрисањем принципа и стратешких, планских и програмских докумената развоја туризма, заштите и уређења туристичких простора, уз оптимално задовољење социјалних, економских, просторно-еколошких и културних потреба националног и локалног нивоа, интереса тржишта и услова прекограничне и међународне сарадње. Развој туризма, организација и уређење туристичких и рекреативних простора засниваће се на следећим циљевима: увођење и поштовање принципа одрживог развоја у туризму, првенствено у погледу рационалног коришћења природних ресурса и очувања, заштите и унапређења природе, животне средине и наслеђа; комплексна валоризација природних и створених туристичких потенцијала, регионално диференцираних по вредности и садржају, у складу са трендовима светске и домаће тражње, стандардима међународног тржишта и социо-економским интересима Републике и локалних средина; организовање садржајно заокружене и регионално интегрисане понуде дестинација и комплекса, која садрже препознатљиве мотиве и омогућавају афирмисање нових производа домаће и иностране туристичке тражње, уз интегрисање развоја туризма са комплементарним активностима; подстицање развоја туристичких подручја са најповољнијим условима за максимално продужење туристичке сезоне, повећање степена искоришћености капацитета туристичке понуде и социо-економских ефеката туризма; интензивирање развоја туризма, комплетирање туристичке понуде и повећање квалитета туристичких услуга у дестинацијама које су већ у одређеној мери туристички афирмисане; активирање нових простора са туристичким ресурсима, као главним потенцијалима недовољно развијених подручја, зависно од трендова тражње и могућности улагања Републике у некомерцијалне садржаје туристичке понуде (крупна и туристичка инфраструктура и некомерцијални јавни садржаји); подизање квалитета смештајних капацитета (посебно постојеће хотелске индустрије) на ниво међународно конкурентне туристичке понуде кроз подизање стандарда услуге и проширење асортимана услуга у спрези са произвођачима атракција, као и осавремењавање система промоције и продаје путем интернет промоције, уз пословно повезивање са Low-Cost компанијама, уз пренамену војних аеродрома на подручју Просторног плана за цивилну ваздушну пловидбу, ради оптималне искоришћености постојећих капацитета. унапређење услова за туризам и рекреацију отварањем и комплетирањем излетишта, изградњом скијалишта и ски-стадиона изнад потпланинских насеља, купалишта на језерима и рекама, туристичким и комуналним опремањем села, уређењем ловишта, културно-историјских целина, споменика и друго; и вишим квалитетом њихове доступности развојем различитих модалитета саобраћаја до и унутар дестинација; побољшање ефикасности управљања развојем туристичких дестинација, посебно спровођењем власничке и пословне трансформације, координацијом активности на нивоу туристичког места и туристичке дестинације, усклађивањем интереса заштите природе и развоја туризма; и друго усклађивање гранских законских регулатива релевантних за развој туризма међусобно и са регулативама Европске уније уз установљење механизама директног учешћа грађана у развоју туристичких дестинација (од месних акционих група преко уговорних организација за координацију развоја туристичке понуде, до дестинацијских менаџмент организација и регионалних кластера ради тржишне ефикасности и профитабилности/конкурентности туристичке понуде); и организовање локалног градског и сеоског становништва кроз активности њихових удружења, кооператива, предузетника и корпорација и повезивање у ланац произвођача атрактивне туристичке понуде у простору засноване на природним, културно-историјским, етнолошким и гастрономским специфичностима подручја, са циљем подизања стандарда живљења локалног становништва. Посебни циљеви су: 
	
	– реактивирање постојећих туристичких капацитета у градовима и насељима градског карактера, путним коридорима, бањама, планинским туристичким местима, у приобаљу река и језера и у комерцијалним ловиштима, кроз реновирање, реконструкцију и адаптацију; 
	
	– активирање постојећег стамбеног фонда у насељеним местима градског карактера за пружање услуга смештаја у домаћој радиности, као и организована комерцијализација постојећих викенд кућа, кроз формирање одговарајућих удружења грађана; 
	
	– активирање постојећег стамбеног фонда у селима као и напуштених задружних домова, домова културе, школа и друго, кроз организовање мештана у агро-туристичке кооперативе на нивоу заселака, села и групације села, уз уређење атара села за туристичко коришћење и подстицај пољопривредне производње за пласман преко трпезе у домаћинском туризму; 
	
	– резервација и заштита простора атрактивних за развој туризма, путем одговарајуће планске регулативе и примене важећих законских прописа, релевантних за развој туризма, уз активно учешће асоцијација локалног становништва; 
	
	– подршка изградњи инфраструктурних објеката, саобраћајне, водопривредне, енергетске, комуналне и туристичко-рекреативне и спортске инфраструктуре који директно утичу на комуникативност, подизање квалитета простора кроз стварање нових вредности и погодност за привлачење и пласман инвестиција; и
	– афирамција туристичких потенцијала са аспекта отварања радних места и самозапошљавања уз брзу и лаку преквалификацију локалног становништва, а посебно у градовима и индустријским центрима, који су остали без запослења у текућем транзиционом периоду; подршка општем привредном развоју и подизању стандарда становништва кроз оживљавање индустријске и пољопирвредне производње, трговине и услуга, без чега нема тржишта туристичке тражње па ни развоја туризма; и друго.
	Саобраћај
	Основни циљ развоја саобраћаја је обезбеђење просторних услова за изградњу, реконструкцију, опремање и функционисање државних путева, као и других саобраћајних система, који ће повећати безбедност и ефикасност саобраћаја и обезбедити квалитетнију доступност подручју, као и повезаност са саобраћајним коридорима у другим деловима Републике Србије и Републици Црној Гори и БиХ. Посебни циљеви су:
	– усмеравање утицаја саобраћајне инфраструктуре на процесе урбанизације, развој урбаних центара и ублажавање демографског пражњења подручја западне Србије; обнова инфраструктуре и етапна реализација планираних путева, у циљу умрежавања насеља, на релацији село – центар заједнице насеља – општински центар – регионални центар;
	– решавање проблема проласка транзитног саобраћаја кроз градске/општинске центре и смањење штетног утицаја саобраћаја на животну средину;
	– рехабилитација и реконструкција саобраћајне мреже и објеката уз усаглашавање и координацију свих видова саобраћаја који се сустичу на подручју;
	– модернизација јавног саобраћаја у циљу повећања квалитета превоза локалног становништва и побољшања услуге у туризму;
	– реконструкција и модернизација железничког система у циљу повећања обима саобраћаја и растерећивања путева од теретног саобраћаја, са приоритетом обезбеђивања сигурног одвијања саобраћаја на путно-пружним прелазима;
	– увођење аеродрома „Поникве” и „Сјеница” у систем јавног ваздушног саобраћаја Републике Србије;
	– стандардизација и модернизација техничких елемената, сигнализације и режима саобраћаја, ефикасно и рационално коришћење превозних капацитета, подизање нивоа услуге и повећање безбедности уз формирање логистичких центара;
	– модернизација туристичке сигнализације уз обезбеђивање услова за развој бициклистичког саобраћаја у циљу повећања степена доступности природним лепотама и повезивања са европским коридором; и
	– смањење штетних утицаја саобраћаја на живот и рад људи и животну средину.
	Водопривредна инфраструктура
	Основни циљ у области водопривреде је интегрално коришћење, уређење и заштита водних ресурса, што подразумева развој два вишенаменска водопривредна система – Регионални системи за снабдевање водом насеља (Западноморавско-рзавски систем са три функционална подсистема Рзав, Западна Морава и Увац/Лим; и део Ибарско-шумадијског система) и Речни системи за коришћење, уређење и заштиту вода (Западноморавски речни систем и Речни систем Дрине, Лима и Увца), који су оптимално уклопљени у окружење и усклађени са свим другим корисницима простора и са водним системима вишег реда, утврђеним Водопривредном основом Републике Србије и Просторним планом Републике Србије. Посебни циљеви су:
	– трајно решење снабдевања водом насеља, са обезбеђеношћу већом од 97%; уз обавезност испоруке воде од бар 70% у односу на тражене количине и у периодима неопходних редукција (уз обавезу да губитци у мрежи не прелазе 15-18%);
	– повећање поузданости локалних водовода за снабдевање села ван домашаја регионалног система и заштита локалних изворишта;
	– заштита изворишта вода применом мера уређења и заштите простора, и посебних мера заштите сливова – изворишта регионалног значаја (Увац, Ђетиња, Велики Рзав, Моравица);
	– заштита од поплава, са заштитом већих насеља у долинама (са степеном који је прописан у ППРС) од Qvv1%, односно од стогодишњих великих вода, а мањих насеља у долини и на притокама од Qvv2%, односно од педесетогодишњих великих вода; 
	
	– санитација насеља проширењем и реконструкцијом сепарационих канализационих система насеља градова и њима гравитирајућих сеоских насеља, и изградња заједничког ППОВ општег типа, са примарним и секундарним (биолошким) пречишћевањем (у зони изворишта и са продуженом биоаерацијом);
	– санитација сеоских насеља, посебно у зонама изворишта, реализацијом вододрживих септичких јама и стварањем оперативне огранизације њиховог пражњења и одношења до ППОВ, односно, уклањања и коришћења у пољопривреди на санитарно безбедан начин; и
	– стварање услова за развој система за наводњавање и интензивну производњу економски профитабилних повртарских култура у долинама, посебно у долини Западне Мораве. 
	
	Енергетска инфраструктура
	Основни циљ је одрживи развој енергетике, усклађен са енергетским, економским, еколошким, просторним и другим регионалним специфичностима. Посебни циљеви су:
	– обезбеђење довољног, сигурног, квалитетног и економичног снабдевања електричном енергијом свих потрошача;
	– интензивирање истраживања енергетских потенцијала, нарочито ОИЕ, уз децентрализацију производње електричне енергије за аутономне и локалне сврхе и задовољавање топлотних потреба у оквиру такозване „мале енергетике”;
	– одржавање и побољшање квалитета рада и поузданости постојећих топлификационих система и њихов даљи развој;
	– повећање енергетске ефикасности у производњи, дистрибуцији и потрошњи енергије применом стандарда, економских инструмената и организационих мера;
	– развој гасоводне мреже и снабдевање природним и течним гасом; 
	– заштита планираних коридора енергетске инфраструктуре; и друго
	Телекомуникациона инфраструктура
	Основни циљ је реализација и ефикасно функционисање свих врста телекомуникационих и поштанских услуга као предуслов развоја и подизања стандарда живљења. Посебни циљеви су: 
	
	– техничко осавремењавање постојеће телекомуникационе мреже у насељима;
	– изградња технички квалитетне и поуздане телекомуникационе мреже, којом ће се постићи густина од 60 телефона на 100 становника до 2025. године, као и приступ интернету у свим деловима мреже;
	– изградња посебне мреже РР система за слабо насељена подручја, којом би се појачала улога центара заједнице насеља (микроразвојних нуклеуса) ради стварања услова за квалитетнији живот; и друго.
	Комунална инфраструктура
	Основни циљ развоја комуналне инфраструктуре је организовано сакупљање смећа из насеља и туристичких простора (у складу са Националном стратегијом управљања отпадом), као и организовано уређење и одржавање јавних, слободних и спортско-рекреативних површина. Посебни циљеви су:
	– затварање и санација постојећих несанитарних депонија (1–3 године након затварања) и рекултивација земљишта ради привођења новим намена на територији свих градова/општина; изградња инфраструктуре за регионално управљање комуналним отпадом (регионалне депоније, рециклажни центри, трансфер станице, постројења за компостирање, постројења за сепарацију рециклабилног отпада и друго); заустављање тренда просторне дисперзије депонија дуж путева, речних токова и близини сеоских и градских насеља;
	– изградња централног регионалног складишта за одлагање опасног отпада (према ППРС, на потезу Чачак–Лучани) и посебних токова отпада;
	– промоција и подстицање процеса рециклаже и поновног коришћења отпада ради очувања ресурса животне средине;
	– успостављање координације активности између новоформираних регионалних и постојећих локалних јавних комуналних предузећа;
	– уређење и комунално опремање градских и сеоских гробаља и проширивање постојећих капацитета гробља; и 
	
	– формирање нових објеката зелених и сточних пијаца у складу са основним санитарно-хигијенским условима.
	Животна средина
	Основни циљеви заштите животне средине су: очување и унапређење квалитета животне средине, интегрисано са заштитом природних и културних вредности и одрживим развојем подручја; и управљање квалитетом животне средине заснованом на процени и мониторингу утицаја постојећих и планираних активности, инфраструктурних система и објеката на животну средину. Посебни циљеви су:
	– спречавање и заустављање даље деградације простора, санација и ревитализација простора, као превентива заштите од свих планираних активности које могу угрозити постојећи квалитет животне средине; 
	
	– унапређење животне средине предузимањем активности и мера на санацији и спречавању загађивања вода, земљишта, ваздуха (кроз обезбеђивање дозвољених нивоа емисија загађујућих материја) и утицаја буке, као и активности на управљању отпадом и заштити од удеса опасним материјама; 
	
	– унапређење квалитета шума и шумског и пољопривредног земљишта, биљног и животињског света, посебно у подручјима која уживају претходну заштиту; рекултивација и ревитализација земљишта свих постојећих и ранијих несанитарних одлагалишта на локалном нивоу и преусмеравање свих токова отпада на планиране регионалне депоније Дубока (Ужице), Бањица (Нова Варош), као и ка Крагујевачкој депонији;
	– контролисана експлоатација металичних и енергетских сировина (лежиште „Рудник” и флотационо постројење у непосредној близини, „Штаваљ”), као и неметаличних сировина („Јелен До”, „Сурдук”, „Рупељево”, „Сушица”, „Бистрица”) уз реализацију мера заштите параметара животне средине; ревитализација и рекултивација јаловишта и деградираног земљишта и подизање имисионих шума;
	– заштита и унапређење квалитета водотокова до прописаних класа квалитета (нарочито Ђетиње у код Горобиља, на територији Ужица и Севојна због концентрисаних загађења, као и Скрапежа, Западне Мораве и Лима у маловодним периодима);
	– заштита земљишта од ерозионих процеса, бујица, заслањивања и друго;
	– спречавање инцидентних неконтролисаних испуштања загађујућих материја у ваздух, воде и земљиште и дефинисање дугорочних планова заштите од удеса, за сва постројења која се налазе на листи SEVESO II;
	– реализација локалних еколошких акционих планова и утврђивање обавезе израде нултог стања животне средине на територији свих градова/општина и израде програма праћења стања животне средине; и
	– иницирање програма за мониторинг квалитета здравља становника с посебним акцентом на превенцију болести које настају као резултат лошег квалитета животне средине. 
	
	Природне вредности
	Основни циљ је очување и унапређење биолошке и геолошке разноврсности, лепоте и разноликости природних и културних предела, објеката и феномена геонаслеђа и одрживо коришћење и презентација природних ресурса и простора. Посебни циљеви су:
	– доношење аката о проглашењу заштићених подручја за која су урађене студије заштите (Заовине, Златибор, Милешевка, Камена Гора, Озрен–Јадовник и Пештерско поље); доношење нових аката о проглашењу, односно уредби Владе за резервате „Гутавица” и „Паљевине” као и проглашење заштите подручја Малог Рзава на локалном нивоу; израда студија заштите и проширења појединих подручја (Ваљевске планине, Овчарско-кабларска клисура); 
	
	– истраживање и валоризација подручја предложених за заштиту (Рудник, Мучањ, Гиљева, Пештерска висораван, Ђетиња–Стапари и Рожанство–Равни);
	– идентификација станишта од значаја за заштиту европске дивље флоре и фауне по програму НАТУРА 2000;
	– очување/одржање разноврсности дивље флоре и фауне и њено повећање реинтродукцијом несталих аутохтоних врста животиња и биљака;
	– очување станишта, јачање (повећање бројности) и просторно ширење популација ретких, угрожених и критично угрожених биљних и животињских врста;
	– одржање екосистемске разноврсности и заштита природних и агроекосистема од инвазивних врста биљака и животиња, као и од других врста, сорти и раса које уносе непожељне промене у природни и агробиодиверзитет;
	– конзервација делова подручја за научне, образовне и културне потребе, ради заштите интегритета и спонтаног функционисања њиховог укупног природног комплекса;
	– очување, презентација и одрживо коришћење места, природних објеката и појава који својим (геолошким, геоморфолошким, хидрографским) обележјима представљају истакнуте, ретке и привлачне вредности гео-наслеђа (Сопотнице, Ушачке, Стопића и Потпећке пећине и пећине Буковик) и очување старих, по димензијама и врсти репрезентативних и у другом погледу значајних стабала дрвећа и њихових групација;
	– очување и унапређење обележја предела, а посебно чување и уређење репрезентативних пејсажних елемената карактеристичних типова предела: на подручјима Таре, Златибора, Камене Горе, Увца, Пештера, Голије, Великог Рзава, Овчарско-кабларске клисуре и Маљена; санација и рекултивација површина деградираних људским активностима (индустрија, експлоатација, изградња) или природним процесима и елементарним непогодама;
	– одрживо коришћење предеоних, биолошких и других вредности и ресурса подручја, као и објеката и феномена геонаслеђа имајући у виду добробит локалне заједнице, као уживање и одмор посетилаца у природи; и друго
	Непокретна културна добра
	Основни циљ је заштита, уређење и презентација културног наслеђа као развојног ресурса, на начин који ће допринети афирмацији регионалног и локалног идентитета. Посебни циљеви су:
	– успостављање интегративне заштите и система управљања културним наслеђем;
	– формирање јединствене информационе основе о културном наслеђу ради евидентирања и целовите валоризације непокретних културних добара;
	– стављање под заштиту евидентираних културних добара (добара у режиму претходне заштите);
	– реализација ургентних активности на конзервацији, рестаурацији и ревитализацији највреднијих и најугроженијих НКД;
	– очување, унапређење и заштита предела и амбијената око НКД, у оквиру комплексног уређења и презентације ових целина;
	– израда неопходне урбанистичке документације за НКД и њихову заштићену околину;
	– утврђивање граница заштићене околине и зоне заштите око категорисаних културних добара, како би се поред одређених забрана, омогућиле и могућности за развој комплементарних активности (туризам, пољопривреда) и уређења простора у функцији презентације споменичког наслеђа;
	– истраживање, заштита, ревитализација и презентација археолошких локалитета;
	– интегрисање заштите, презентације и културолошког коришћења НКД и развоја туристичке понуде подручја, као генератора економског развоја; и
	– ревитализација и адекватна презентација и популаризација културних вредности подручја;
	– израда одговарајућих урбанистичких планова (са јасно дефинисаним зонама и режимима заштите) за непокретна културна добра од изузетног значаја.
	Специјална намена простора и ванредне ситуације
	Основни циљеви организације и уређења простора у ванредним ситуацијама су:
	– дефинисање зона просторне заштите око перспективних војних комплекса као простора од посебног значаја за одбрану земље; и дефинисање правила коришћења и пренамене војних комплекса из категорије „Мастер план” и „неперспективан”;
	– дефинисање зона просторне заштите и режима коришћења дуж граничног појаса;
	– израда планова за одбрану од бујичних поплава на нивоу локалних самоуправа;
	– дефинисање мера заштите и спасавања становништва, културних добара и животне средине у случају елементарних непогода и техничко-технолошких несрећа;
	– изградња и реконструкција грађевинских структура без већих физичких концентрација и са значајним учешћем слободних простора и зеленила у насељским структурама;
	– обезбеђивање саобраћајне приступачности и мобилности подручја, са алтернативним саобраћајним правцима, без могућности запречавања у случају урушавања објеката; 
	
	– заштита саобраћајница и техничких система (адекватним решењима надземних и високим учешћем подземних објеката и мрежа);
	– организовање служби и изградње објеката у функцији заштите од елементарних непогода и ратних разарања (цивилна заштита, противпожарна заштита и друго); и
	– успостављање информатичке подршке планирању и управљању активностима у ванредним ситуацијама. 
	
	4. Концепција Регионалног просторног развоја
	Основно опредељење је постизање већег степена функционалне интегрисаности подручја 
	Просторног плана. Битним се сматра обезбеђење услова за знатно већу интеграцију планског подручја: 
	
	– у оквиру простора Златиборског и Моравичког управног округа, што подразумева смањење унутрашњих субрегионалних разлика, односно квалитативне промене у просторној, саобраћајној, економској и социјалној структури подручја, са израженим дисфункцијама социјалног и економског развоја;
	– са Републиком Србијом, у првом реду са суседним окрузима, функционалним урбаним подручјима Крагујевца, Ваљева, Краљева и Новог Пазара, што захтева реализацију приоритетних планских решења од значаја за више општина и регион Шумадија и Западна Србија (нарочито повезивања преко државних путева I и II реда, планираног аутопута и аеродрома, железничке пруге и других инфраструктурних система); и
	– са суседним државама (суседним пограничним општинама и регијама у Републици Црној Гори и БиХ) што захтева припрему и реализацију трансграничних програма (нарочито у области саобраћајне инфраструктуре, енергетике, туризма, екологије и друго).
	Интеграцији погодују саобраћајно-географски положај и планирани развој инфраструктурних и водопривредних система, што ће се одразити и на појасеве регионалног и субрегионалног развоја подручја, а посебно на поједине урбане и индустријске центре, енергетски комплекс, туристичке дестинације, као и друга подручја посебне намене. За остваривање Просторног плана, приоритет има предузимање активности и акција на: изградњи институционалног оквира за управљање просторним и укупним развојем подручја, у првом реду на променама и проширивању организационе структуре, кадровском јачању и финансирању послова општинских/градских служби и регионалних инстутуција; унапређењу информатичке основе, односно формирању и одржавању централизоване базе података о простору Регионалног просторног плана, као предуслова за праћење, контролу и оцењивање спровођења планских решења; и координацији и успостављању одговарајуће сарадње између националног, (суб)регионалног и локалног нивоа у спровођењу планских одлука.
	4.1. Интрарегионалне функционалне везе
	Упоришта равномернијег субрегионалног развоја су:
	– уважавање реалних фактора развоја уз предузимање подстицајних мера од стране државних и других фондова за изградњу и развој Златиборског и Моравичког управног округа у функцији развоја локалних заједница, изградње локалне и регионалне инфраструктуре и уређења простора за развој профитабилних привредних погона; и
	– економско оживљавање пограничних подручја кроз трансграничну сарадњу.
	Један од предуслова је побољшање саобраћајне приступачности и инфраструктурне опремљености простора. Рехабилитација деоница државних путаева I реда (бр. 5, 21, 22, 23, 19.1, 21.1 и 8), реализација планираног аутопута Београд–Јужни Јадран, опремање и модернизација пруге Београд–Бар, отварање нових граничних прелаза, развој енергетске и телекомуникационе инфраструктуре представљаће битан фактор већег отварања и интегрисаности подручја Просторног плана са окружењем. Реализација попречних деонице државних путева I и II реда, ка дринском и ибарском појасу, допринеће бољем повезивању Златиборског и Моравичког управног округа са осталим деловима земље. Изградња поречних праваца саобраћајне инфраструктуре допринеће унапређењу транзитних и посредничких веза подручја Просторног плана између паневропских инфраструктурних коридора X на истоку (кроз Републику Србију) и V на Западу (кроз БиХ), унапређењу просторно-функционалног положаја и повећању конкурентности региона, а тиме и остварењу укупног концепта развоја Републике Србије, нарочито у погледу бржег развоја функционалних урбаних подручја, урбаних кластера и пограничних подручја. Са становишта циљева унутрашње интеграције, важно је побољшање мреже државних путева II реда и локалних путева ка недовољно активираним деловима подручја (посебно на подручју Ивањице, Нове Вароши, Сјенице, Прибоја, Пријепоља и другим брдско-планинским подручјима) и повезивање те мреже са коридорима планираних аутопутева и постојећих државних путева.
	За постизање веће територијалне кохезије и одрживости подручја Просторног плана неопходно је јачање комплементарних функција Чачка и Ужица, као и Пријепоља, Прибоја и Нове Вароши, али и јачање функција општинских и микроразвојних центара са потенцијалима стварања више агломерационих система у ближој будућности. Од приоритетног значаја биће јачање функцијских веза у постојећим и планираним развојним појасевима националног и/или трансграничног значаја (западноморавског, моравичког и дринског). Значајно ће бити и јачање регионалних и субрегионалних веза на релацијама: Ваљево–Косјерић–Пожега–Ариље–Ивањица–Сјеница; Нови Пазар–Сјеница–Пријепоље–Прибој–БиХ; Косјерић–Горњи Милановац; Лучани–Гуча–Краљево; Ивањица–Ушће; Ужице–Бајина Башта–БиХ.
	4.1.1. Основна упоришта регионалног развоја
	Приоритети привредног развоја подручја Просторног плана обухватаће: 
	– Пољопривреду, која расположивошћу пољопривредног фонда, традиционалном везаношћу становништва за ову привредну грану и изграђеним агроиндустријским капацитетима представља један од значајнијих ресурса за развој. Интензивирање развоја пољопривреде (посебно сточарства и воћарства, нарочито јагодичастог воћа) омогућиће бржи развој и заснивање разноврснијих прерађивачких капацитета. Упоришта развоја пољопривреде су: погодни услови за производњу „здраве хране” и организовање мини – прерађивачких капацитета и стицање карактеристичног обележја „бренда” за специфичне производе; и побољшање аграрне структуре у склопу спровођења програма интегралног руралног развоја, према новом моделу Заједничке аграрне политике Европске уније, којом се истовремено подржава повећање конкурентности пољопривредне производње, заштита животне средине и руралних предела, диверзификација економских активности на селу, буђење локалне иницијативе, подизање техничке опремљености, едукација и образовање пољопривредних произвођача за еколошку производњу и друго. 
	
	– Даљи развој постојећих успешних фирми и МСП, представља важно упориште економског развоја појединих општина (за производњу хране, металски, дрвни, хемијски, текстилни и други комплекси), уз модернизацију и специјализацију производње, еко-реструктурирање, привредно повезивање у производно-услужне регионалне кластере са предузећима на овом подручју и другим индустријским центрима. Развој привредних делатности и структура засниваће се на повећаном нивоу инвестиција, подизању нивоа техничко-технолошке опремљености, побољшавању конкурентности и предузетничким активностима, могућностима за изградњу индустријских зона, фаворизовању знања кроз едукацију и стручно усавршавање, рационалном и ефикасном коришћењу природних ресурса и просторно-еколошкој прихватљивости, побољшаној инвестиционој и пословној клими, приоритетно у области: енергетике (хидроенергетског потенцијала Увца, Лима, Ђетиње, Дрине, Белог Рзава, Црног Рзава, Великог Рзава, Скрапежа, као и рударско-енергетског комплекса у Штављу и друго), саобраћајних услуга и складишно-логистичких активности (на постојећим правцима ДП I реда и планираном аутопуту), туризма и друго Посебан значај имаће комплетирање и уређење регионалне и насељске инфраструктуре (пре свега у привредно индустријским зонама) од интереса за регион, управне округе и више општина. МСП ће представљати основни облик организовања фирми и генератор развоја и запошљавања (приоритетно у агро и дрвној индустрији, текстилној, туризму, транспорту, сектору услужних делатности и друго) који омогућава и активирање микро бизниса и такозваних породичних фирми.
	– Tуризам и комплементарне активности, који ће имати значајну улогу у развоју подручја, а базираће се на очуваној природној средини и туристичким ресурсима од међународног и националног значаја. Упоришта развоја туризма јесу: а. комплетирање и интеграција постојеће понуде у простору (на Златибору, Тари, Голији, Дрини, Лиму и друго); б. изградња и уређење нових садржаја понуде у простору као главних генератора целогодишње туристичке понуде подручја (туристички центри и скијалишта, разноврсни садржаји понуде језера, планина, непокретних културних добара, туристичких центара-градова и места/традиционалних манифестација, бања, села и ловишта, путних и пловних коридора, и друго); в. заједничке маркетиншке и промотивне активности региона у циљу развоја јединствене туристичке понуде и функционалног интегрисања понуде на подручју Златиборског и Моравичког управног округа, и са окружењем – суседним општинама у Републици Србији, Црној Гори и БиХ. Туризам ће се развијати и као алтернативна делатност на просторима промењених намена и представљаће један од видова компензације локалном становништву за разне видове ограничавања њихових активности.
	– Одрживо коришћење металичних, неметаличних и енергетских минералних сировина, усклађиваће се са општом концепцијом коришћења минералних ресурса Републике Србије, локалним интересима и условима заштите животне средине. Упориште представљају: стављање у развојну функцију доказаних резерви и наставак истраживања перспективних резерви; санација девастиране животне средине уз предузимање свих мера да се њено деградирање и уништавање сведе на прихватљив ниво у свим фазама експлоатације и прераде минералних сировина; и друго.
	– Транспорт, базиран на географском положају и погодностима које пружају постојећи и планирани инфраструктурни коридори, погранична подручја и друго
	– Терцијарни сектор привреде, чији је развој знатно заостао, неопходно је, не само надокнадити, већ и знатно интензивирати и диверзификовати у складу са функцијама појединих центара у мрежи насеља и приоритетима развоја сеоских подручја. 
	
	Полазећи од постојећег модела концентрације становништва, диверзификације делатности и ареала утицаја већих урбаних центара, концепт развоја се заснива на квалитативним променама привредне и социо-економске структуре система насеља. Селективно подстицање и усклађивање привредног развоја са развојем заједничког и индивидуалног стандарда (отварањем мањих и средњих прерађивачких погона, изградњом мреже путева, инфраструктуре и подизањем квалитета јавних служби и услуга и слично) имаће следећи редослед приоритета: 
	микроразвојни центри – рурална насеља која су центри заједница насеља са општим или специфичним функцијама); 
	општински центри – са различитим степеном развоја урбаних и специфичних функција и утицајем на социогеографску трансформацију окружења, и 
	градски центри Ужице и Чачак.
	Развој просторно-функционалне организације подручја по заједницама насеља оствариваће се децентрализацијом функције рада, појединих производних делатности, јавних служби и активности из урбаних центара у центре заједнице села и већа насеља са општим или специфичним функцијама, ради рационализације управљања и организације јавних служби, квалитетнијег задовољавања потреба и ефикаснијег координирања активности локалних заједница, чиме се стварају услови и за останак и повратак становништва. Стварање нуклеуса социо-економске трансформације руралних и слабо урбанизованих делова региона (што одговара принципима одрживог развоја територије нарочито у погледу рационалног коришћења простора, ресурса, енергије и транспорта) и развијање дневних урбаних система (односно формирања функционалних урбаних подручја) биће инструменти хијерархизовано уравнотеженог и полицентричног развоја. 
	
	Побољшање квалитета живота и убрзанији развој привредних функција и јавних служби оствариваће се приоритетно у мање развијеним општинским центрима са специфичним функцијама, односно са делимично развијеним урбаним функцијама. Концепт је диверзификација функција и партиципирање у развојним процесима ширег регионалног окружења.
	Одговарајућим политикама отварања радних места, инвестиционим и другим мерама интензивираће се специфичне субрегионалне, општинске, привредне и јавно-социјалне функције како би се успорила концентрација економских и других активности у регионалним центрима и подстакао економски и социјални развој других центара у мрежи насеља. Даљи развој Ужица и Чачка засниваће се на обезбеђењу вишег квалитета урбаних функција регионалног значаја, а посебно привредних, јавно-социјалних, развојно-управљачких, информационих, научно-истраживачких, културних и друго Мањи урбани центри субрегионалног значаја (Пријепоље, Горњи Милановац, Пожега) као секундарни полови на западноморавском и дринском развојном појасу представљаће важне покретаче привредног развоја са јавним, социјалним, културним и другим функцијама. Са становишта планског развоја мреже насеља посебно је важна ограничена и контролисана изградња приградских насеља и насеобинских целина у коридорима јавних путева. 
	
	У инвестиционим одлукама о материјалној производњи стриктно ће се поштовати локациони, техно-економски и критеријуми заштите животне средине, који су усвојени на националном и међународном нивоу. Програми јавних служби и валоризација постојеће мреже биће усклађени са привредним развојем, финансијским могућностима и особеностима локалних заједница, као и са циљевима развоја појединих подручја. Програми развоја јавних служби подразумевају одговарајућу подршку у другим секторима (у првом реду саобраћајне, друге линијске и комуналне инфраструктуре) посебно у односу на пограничне, пeрифeрне, брдско-планинске атаре, који имаjу инфраструктурна, рeсурсна и друга развojна oграничeња.
	Једно од основних упоришта Просторног плана односи се на штедњу, рационално коришћење и заштиту природних ресурса, нарочито дефицитарних и стратешки значајних за развој и квалитет живљења. Укупан биланс водних ресурса, као и њихов просторни и временски размештај, захтева изузетно пажљиво коришћење и у потпуности обезбеђен систем заштите од загађења и непланског коришћења изворишта површинских и подземних вода. Упориште развоја водопривредне инфраструктуре јесте развој значајног и веома сложеног хидроенергетског система средње Дрине и интегралних регионалних вишенаменских система за уређење, коришћење и заштиту вода, посебно сливова Лима, Рзава, Увца и друго Интензивираће се хидро-техничке активности на регулисању бујичних речних токова, заштити од поплава, побољшању водоснабдевања насељених подручја, као и санитарној заштити угрожених изворишта и сливова. Концепт јесте заштита пољопривредног земљишта, а нарочито стриктно ограничавање претварања земљишта I-IV бонитетне класе у непољопривредне намене, очување квалитета и природне плодности земљишта. Важан значај придаје се пошумљавању, обнављању и побољшању квалитета шума, антиерозивним радовима у сливовима постојећих и будућих водоакумулација, као и развоју предузетништва, посебно у области оснивања и развоја микро предузећа за еколошки безбедну прераду локалних пољопривредних, шумских и минералних сировина. Део подручја засниваће свој развој на заштити и одржавању постојећих природних ресурса и вредности, убирањем ресурсне ренте (за воде, ОИЕ, заштићена подручја, шуму и друго) и развојем активности на заштити природних вредности и животне средине.
	Успоставиће се ефикаснија контрола коришћења и уређења грађевинског земљишта и усмеравати изградња и комунално опремање и уређење сеоских насеља и руралних предела. Ради благовременог резервисања простора за рационалну изградњу и коришћење објеката/подручја од јавног интереса, успоставиће се и спроводити режими коришћења и заштите простора коридора планираних инфраструктурних система, подручја експлоатације минералних сировина, сливних подручја и простора за изградњу планираних водоакумулација, заштићених природних и непокретних културних добара, као и простора за изградњу регионалних санитарних депонија са рециклажним центрима.
	Важно упориште Просторног плана представља и унапређење и 
	заштита животне средине, заштита и промоција вредног 
	природног наслеђа и очување већих подручја посебне намене са природним вредностима од значаја за биодиверзитет и квалитет животне средине. У домену заштите и промоције 
	културног наслеђа, залагање је за промену досадашње праксе коју је карактерисала, како недовољна валоризација, презентација и коришћење културних добара, тако и недовољна уређеност, нарочито ванградских добара (археолошких налазишта, верских објеката и сеоског етно-наслеђа). Концепт јесте остваривање интегралне заштите НКД и очувања регионалних специфичности и културног идентитета простора Златиборског и Моравичког управног округа.
	4.2. Интеррегионалне везе и трансгранична сарадња
	Развој подручја Просторног плана, посебно кластера урбаних центара засниваће се на функционалној интеграцији републичког простора и прекограничној сарадњи. Просторно функционални утицаји који су успостављени између центара различитог хијерархијског ранга, у ширем окружењу подручја Просторног плана, опредељују формирање развојних појасева националног и трансграничног значаја: 
	
	1) западноморавског развојног појаса, на правцу Краљево–Чачак–Ужице са везама ка Крагујевцу, Вишеграду–БиХ и Подгорици–Републици Црној Гори; 
	
	2) дринског развојног појаса, на правцу Пријепоље–Прибој–Бајина Башта–Зворник–Лозница са везама ка БиХ); и 
	
	3) ибарског развојног појаса, на правцу Београд–Горњи Милановац–Чачак–Краљево–Рашка–Нови Пазар. 
	
	Од подједнаке важности за привредну и саобраћајну интеррегионалну интеграцију подручја Златиборског и Моравичког управног округа су и следећи (посебно попречни) правци регионалног, субрегионалног и локалног ранга којима се остварује веза са подручјем статистичко-планског региона Шумадија и Западна Србија и/или суседним државама на релацијама: 
	
	1) Ваљево–Косјерић–Пожега–Ариље–Ивањица–Сјеница (уздужни правац долинама Скрапежа и Моравице); 
	
	2) Нови Пазар–Сјеница–Нова Варош–Прибој (са везом ка БиХ) и будући коридор Сјеница–Пријепоље (са везом ка Републици Црној Гори); 
	
	3) Косјерић–Горњи Милановац (са везама ка Крагујевцу и Тополи); 
	4) Лучани–Гуча–Краљево; и Ивањица–Ушће (са везама ка Краљеву и Новом Пазару); 
	
	5) Ужице-Бајина Башта (са везом ка БиХ) и друго.
	Подручје Просторног плана има могућност остваривања прекограничних веза са Републиком Црном гором и БиХ кроз институционалну сарадњу на међудржавном, међурегионалном и локалном нивоу. Положај подручја на тромеђи Република, између мултимодалних коридора X и V омогућује његову транзитну улогу и развој, како уздужних саобраћајних веза (планирани аутопутски правац Београд–Јужни Јадран), тако и попречних саобраћајних веза (западноморавски коридор–Ужице-БиХ и Сјеница–Нова Варош–Прибој–БиХ и друго). И поред изузетног положаја и значаја у националном и регионалном контексту, остварена је релативно скромна прекогранична сарадња са суседним државама. 
	
	Инфраструктурне везе са Републиком Црном Гором и БиХ остварују се преко: реке Дрине и Лима; друмских веза (које нису адекватно развијене, посебно у попречним правцима); и других система (телекомуникационих и друго). Улога аеродрома Поникве и Сјеница није у овом смислу за сада афирмисана.
	Специфичност Златиборског и Моравичког управног округа у трансграничном контексту огледа се у следећем: 
	
	– контакт са реком Дрином и значајним регионалним хидроенергетским системом;
	– могућностима за сарадњу на заштити природних врдности и културних добра, који представљају јединствене физичко-географске системе, раздвојене државним границама који немају исти третман заштите и одрживог коришћења природних ресурса;
	– могућностима за интензивнију привредну и културну сарадњу општина са подручја Просторног плана и општина у Републици Црној Гори и БиХ;
	– периферном положају дела региона у односу на веће развојне центре, који није довољно саобраћајно приступачан и економски развијен и који се граничи са сличним регионима у суседним државама; и друго.
	Дрински појас би требало да има интегративну улогу у коришћењу и заштити вода, привредном развоју, коришћењу и афирмацији туристичких ресурса и саобраћајном повезивању Републике Србије са БиХ (Републиком Српском), као и са Црном Гором. Улазак у интеграције са простором суседних земаља преко Дринског појаса подразумева у првом реду јасне циљеве и програме трансграничне сарадње. У том смислу неопходно је: званично дефинисати заједнички интерес три државе у планирању и усмеравању развоја Дринског подручја; и приступити остваривању потпуне сарадње између институција на интеграцији програма заштите и развоја (размена информација, партнерство и сагледавање актуелних пројеката и стратегија за подручје Дрине и усаглашавање надлежности). Такође, неопходно је остваривање сарадње са компетентним европским институцијама, државама и међународним комисијама у вези са значајем Дринског подруја, пре свега у склопу Дунавског слива. 
	
	Основни принципи планирања Дринског подручја били би: 
	1) заштита и одрживо коришћење вода и биодиверзитета дринског подслива, у оквиру Дунавског слива;
	2) потреба јачања привредног и инфраструктурног повезивања (као првог и основног услова); 
	
	3) поштовање географских, привредних, историјско-цивилизацијских, културних и других одлика Дринског подручја;
	4) интегрални и проблемски приступ организацији и намени простора уз утврђивање макрозона у односу на доминантне и њима комплементарне функције (као нпр. водопривредно-енергетске са туристичким, заштите природе са туристичким, привредних са мрежом центара комплементарних функција) и раздвајање некомплементарних функција (теретни саобраћај и индустрија, с једне стране, и туризам и рекреација, с друге). То значи да би требало заговарати дуге потезе са комплементарним функцијама, као што су, на пример функције: а. туризма на потезу Бајина Башта и Перућачко језеро – Национални парк Тара – планина Звијезда – Жепа – Мокра Гора – Вишеград и Вишеградско језеро, или на потезу Србиње – Национални парк Сутјеска – кањон Пиве са Комарницом – кањон Таре и Национални парк Дурмитор; б. заштите природне баштине на потесу Национални парк Тара – Национални парк Сутјеска; в. претежно саобраћајно-производне и водопривредно-енергетске функција на потесу од Зворника ка Вишеграду, са појединим микрорејонима туристичко-рекреативних садржаја; и г. инфраструктурно опремање, заштита животне средине, природног наслеђа и развој локалних заједница у оквиру већих функционалних зона (туристичко-рекреативних и других). 
	
	Ради заједничког приступа планирању Дринског подручја, било би корисно да се у изради конкретних пројеката или републичких секторских стратегија обезбеди одређени ниво међусекторске синтезе на транснационалном нивоу, како би се релативизовали могући конфликти у коришћењу ресурса и намени простора. Неки од актуелних заједничких пројеката који се реализују на подручју Дрине јесу:
	– „Заштита и управљање прекограничног природног добра Дрина”, који је усмерен ка истраживању, презентацији, активној заштити и инкорпорацији међународне категоризације заштите (до сада је издвојено и заштићено око 20 природних добара у дринском појасу);
	– „Туристички развој у долини Дрине”, који је усмерен на заједничко планирање, институционално организовање, изградњу туристичких капацитета као и економску помоћ општинама развојем и промоцијом туризма у оквиру јединственог туристичког региона (до сада је обухваћено осам општина дринског појаса);
	– „Заштита животне средине на сливу реке Дрине”, који је усмерен на процес израде локалних акционих планова (LEAP) за процену стања животне средине, селекције приоритетних проблема као и њиховог пласког решавања (пројекат има за циљ и побољшање међуопштинске, међуетничке и међурелигијске сарадње у делу слива Дрине којим је до сада обухваћено неколико општина); 
	
	– „Заштита језера Перућац”, који је усмерен на решавање проблема отпада који се сакупља у језеру, односно успотављање сарадње између босанских, српских и црногорских општина у средњем и горњем току слива Дрине (пројекат је резултирао формирањем међународне комисије за Дрину чији је циљ одрживи развој и чиста животна средина); и друго.
	Нови основ за утврђивање и унапређење програма транснационалне сарадње у Дринском подручју утврдиће и Дунавска стратегија.
	Интегрисање простора Златиборског и Моравичког управног округа у шири регионални контекст подразумева и уважавање најважнијих европских докумената којим је дефинисан просторни развој, као и примену њихових препорука за остваривање међународне, а посебно прекограничне сарадње, као што су: Перспектива просторног развоја Европске уније (European Spatial Development Perspective – ESDP), Водећи принципи за одрживи просторни развој Европског континента и Територијална агенда Европске уније. Међународна сарадња првенствено ће се односити на развој инфраструктурних система, очување природних ресурса и одрживог развоја, заједничког наступа код Европске уније и других релевантних међународних асоцијација за реализацију развојних програма, привредне и друге сарадње и јачање партнерства на нивоу локалних власти. Покретач сарадње у области инфраструктурних система биће даљи развој хидро-енергетских система и друмских путних праваца (те граничних прелаза). Поред ових, развијаће се трансгранични енергетски преносни системи и железничка мрежа. 
	
	Одређене претпоставке за трансграничне везе произлазе и базирају се на заједничким инфраструктурним системима и привредним везама формираних у претходној заједничкој држави (СФРЈ и СРЈ), на традицији, а одређене и из регионалних политика ЕУ које се односе на земље такозваног „Западног Балкана”. Успостављање структурно квалитетнијих веза може се остварити повезивањем урбаних центара у шире трансграничне урбане асоцијације, пре свега синхронизованим развојем комплементарних делатности из области: рада (комплементарна привреда – усаглашавање производних програма и привредних капацитета, рационално коришћење природних и социјалних ресурса, слободно кретање радне снаге, заједнички наступ на тржишту и друго); услуга и јавносоцијалне инфраструктуре (трговина, саобраћај, здравство, високо образовање, информације и друго); туризма и заштите природе; као и преко културних веза и малограничне сарадње. 
	
	III. KОНЦЕПЦИЈЕ, ПРОПОЗИЦИЈЕ И ПЛАНСКА РЕШЕЊА ПРОСТОРНОГ РАЗВОЈА
	1. Заштита и коришћење природних ресурса (Реферална карта 1)
	1.1. Заштита и коришћење пољопривредног земљишта
	Заштита и коришћење пољопривредног земљишта засниваће се на концепту одрживог пољопривредног и руралног развоја, који подразумева очување земљишта, воде, биљних и животињских ресурса, односно развој који не угрожава животну средину, технички је применљив, економски исплатив и друштвено прихватљив. Тај концепт се остварује међусобним усклађивањем мера подршке усмерених на: повећање конкурентности, подршком реструктурирању пољопривредног сектора; побољшање стања животне средине и природних предела, подршком управљању пољопривредним и шумским земљиштем; и диверсификацију руралне економије и унапређење квалитета живљења у руралним областима.
	1.1.1. Основне пропозиције заштите и коришћења пољопривредног земљишта
	Подручје Просторног плана, према просторној оријентацији пољопривредне производње (утврђених у ППРС), првенствено је предвиђено за развој мешовитог сточарства (у брдској зони), уз развој воћарства, као комплементарне гране биљне производње и коришћење местимичних погодности за органску производњу хране и виноградарство, као и пашњачког сточарства (у планинској зони), праћеног производњом и сакупљањем лековитог биља развојем пчеларства и узгојем јагодичастог воћа на ужим локалитетима. Пољопривредна производња одвија се у границама руралних региона (са специфичним природним, ресурсним, структурним, техничко-технолошким и социоекономским обележјима): 
	
	– малих урбаних економија са интензивном пољопривредом (Горњи Милановац, Пожега, Ариље, Лучани) и прерадом на породичним газдинствима, уз оријентацију на конкурентну производњу основних пољопривредних производа за масовну потрошњу, прехрамбену индустрију и извоз;
	– високог туристичког потенцијала са слабијом пољопривредном структуром, (претежно планински део Ужица, Бајине Баште, Косјерића, Чајетине, Прибоја, Пријепоља, Нове Вароши, Сјенице и Ивањице), уз оријентацију на развој производње хране и пића високе биолошке вредности и/или познатог географског порекла у системима органске, интегралне и традиционалне пољопривреде;
	– урбане (интра и пери-урбане) пољопривреде, (агломерација Ужице – Чачак).
	1.1.2. Рејонизација пољопривредне производње
	У складу са хетерогеним природним, ресурсним и агроеколошким капацитетом простора и структурним, техничко-технолошким и социоекономским обележјима, утврђују се следећи рејони пољопривредне производње са доминантно заступљеним производним секторима:
	1. рејон доминантно ратарско-повртарске производње и мешовитог сточарства – обухвата речне долине: Западне Мораве (Чачак), Дичине, Драгобиља, Качера (Горњи Милановац), Скрапежа (Косјерић, Пожега), доњи ток Ђетиње и Лужнице (Пожега, Ужице), Моравице (Пожега, Ариље), Бјелице и Краваричке реке (Лучани) и долине Лима (Прибој, Пријепоље), укључујући побрђа јеличког и љубићког виногорја и Бајине Баште. Ови терени су резервисани за интензивну конвенционалну производњу поврћа на отвореном и у затвореном простору, производњу пшенице и кукуруза, крмног биља (детелине, луцерке, јечма) и интензивни стајски узгој говеда, свиња и живине. Производња се одвија претежно у периурбаном подручју и у њеној структури доминирају свежи производи намењени градском тржишту у непосредној близини. Изузетак су, донекле, долина Моравице, у којој се последњих година развија интензивна плантажна производња тржишно атрактивних сорти јабука, јеличко и љубичко виногорје, познато по производњи квалитетног грожђа и околина Бајине Баште, позната по традиционалном узгоју дувана. Као последица заузимања земљишта у непољопривредне сврхе, ова производња постаје све интензивнија, а урбано окружење додатно заоштрава економске и еколошке конфликте пољопривреде и осталих сектора економије и појачава негативне утицаје на природне ресурсе и животну средину. Приоритетна је заштита пољопривредног земљишта од уситњавања парцела, деградације интензивном и неконтролисаном употребом минералних ђубрива и пестицида, контаминације отпадним водама, решавање питања хидромелиорација (наводњавања, забаривања и превлаживања у Поморављу и Полимљу) и изградња савремених пак-центара за дораду и паковање поврћа.
	2. рејон воћарско-повртарске производње и пашњачког сточарства – обухвата већи део брдске и предпланинске зоне (на североистоку и истоку – делове општина Бајина Башта, Косјерић, Горњи Милановац, Чачак, Пожега, Чајетина, Ужице, Ариље, Лучани, Ивањица) и мањи део планинске зоне (источни део општине Нова Варош, Сјеничка котлина, Прибој, јужни део општине Пријепоље) ван заштићених и еколошки значајних подручја и зоне заштите изворишта водоснабдевања. Читаво подручје познато је по развијеној воћарској производњи (шљива, малина, јабука, купина, боровница, рибизла), пашњачком сточарству (говеда, овце, козе) и производњи кромпира. Унутар ове простране, висински и производно хетерогене зоне могу се издвојити мања подручја ужих производних усмерења:
	– говедарство месно-млечног типа и овчарство месног типа, за пласман живе стоке, меса, млека и прерађевина за масовну потрошњу (индустријске млекаре, кланице – Бајина Башта, Косјерић, Пожега, Лучани, Ариље, Ужице, Чајетина, Горњи Милановац) – приоритетно је укрупњавање и опремање фарми објектима за силажу и безбедно одлагање стајњака, повећање производње крмног биља, мелиорација и заштита ливада и пашњака и унапређење пласмана (регулисање сивог тржишта живе стоке);
	– производња малине (Косјерић, Пожега, Ариље, Чачак, Лучани, Ивањица, Ужице, Бајина Башта, Горњи Милановац), у мањем обиму Полимље и местимично Нова Варош и Чајетина; неопходне су активности на унапређењу производње и пласмана везане су за: поштовање стандарда контролисане употребе хемијских ђубрива, пестицида и воде за наводњавање, руковања и траспорта, укрупњавање плантажа, примену система за наводњавање, увођење нових, тржишно атрактивних сорти, стандардизацију, унапређење транспорта (аеродроми Лађевци, Поникве) и активнију промоцију бренда; 
	
	– производња семенског и меркантилног кромпира (Чачак, Горњи Милановац, Ивањица, Сјеница, Лучани, Нова Варош, Пријепоље) – производњу је неопходно концентрисати у брдском и претпланинском подручју и ослободити простор на нижим теренима за поврће, жито и силажни кукуруз, уз континуирану ремедијацију обрадивог земљишта угроженог ацидификацијом, унапређење технологије и увођење уско специјализованих сорти, намењених проширењу асортимана прерађених производа од кромпира и изградњу додатних прерадних капацитета и савремених пак-центара, како би се побољшао пласман на домаћем тржишту и у извозу;
	– млечно говедарство и овчарство и производња млека за прераду у традиционалне производе од млека (падине Голије, Јавора и Златара на територији општине Ивањица и Нова Варош, Сјеничка котлина, у мањем обиму Ужице, Горњи Милановац, Прибој и Пријепоље) – највећи проблеми везани су за: мелиорацију и заштиту ливада и пашњака и побољшање исхране млечних грла, унапређење селекцијског рада на газдинствима, унапређење хигијенских стандарда смештаја, неге и муже крава и оваца и поштовање стандарда безбедности хране у објектима за складиштење и прераду млека на газдинствима, као и организација производње оснивањем крупних фарми/задруга и прерађивачких капацитета и формирањем мреже коопераната – произвођача млека, и/или удружења произвођача и кластера, ради организоване производње, прераде, осигурања здравствене безбедности и контроле квалитета, заштите порекла, маркетинга и пласмана;
	3. рејон пољопривреде усмерене ка заштити биодиверзитета – обухвата подручја заштићених добара и еколошки значајних подручја, зоне заштите изворишта водоснабдевања (Национални парк „Тара”, Парк природе „Шарган-Мокра Гора” и „Голија”, Кањон реке Милешевке, Златибор; ПИО „Овчарско-Кабларска клисура”, Заовине, Клисура реке Ђетиње, Извориште Малог Рзава, Озрен-Јадовник, Камена Гора; СРП „Увац”, Пештерско Поље; Планирана подручја за заштиту: Гиљева, Пештерска висораван и Златар; IPA: Тара, Шарган-Мокра Гора, Златибор, Мучањ, Голија, Пештер, Штаваљ, Кањон Милешевке; PBA: Повлен, Маљен-Сувобор, Тара, Златибор Златар, Голија, Пештер; EMERALD: Тара, Мокра Гора-Шарган, Клисура реке Увац, Клисура реке Милешевке, Овчарско-Кабларска клисура, Голија, Пештер, Златибор, Заовине, Сувобор; RAMSAR: Пештерско поље; MAB: Голија-Студеница; Западноморавско-рзавски регионални систем – подсистеми: Рзав – акумулације (Сврачково, Роге и Орловача), Ђетиња – акумулација (Врутци), Увац – акумулације (Увац, Кокин Брод, Сеча Река, Рокци), а може укључивати и друга пољопривредна подручја високе природне вредности (ливадско-пашњачке серије посебно еколошки вредног флористичког састава и друго). Уз поштовање прописаних услова заштите, пољопривредне активности u еколошки значајним и заштићеним добрима усмерене су ка заштити ливадско-пашњачких екосистема и аутохтоних раса и сорти – развојем пашњачког (укључујући органско) сточарства (говеда, овце и козе), интегралне/органске производње воћа (аутохтоне сорте коштичавог воћа, малина, рибизла, боровница, купина) и, местимично, ретких врста жита (раж, овас, хељда и слично), пчеларства, узгојем и сакупљањем лековитог биља и шумских плодова, узгојем дивљачи и рибе. Ливаде и пашњаци одржавају се контролисаном испашом, у складу са биокапацитетом простора, који се мора егзактно утврдити након испитивања биоценолошких карактеристика вегетације и степена угрожености терена ерозијом, уз обезбеђење надокнада сточарима за поштовање екстензивног режима испаше, односно за одређени минимални број кошења ливада и пашњака, као и за штету/превенцију штете на усевима и стоци и изгубљени приход услед екстензификације производње, односно пренамене обрадивих земљишта у парцеле за станишта и/или исхрану заштићених биљних и животињских врста. Висококвалитетне и органски произведене сточарске производе (аутохтони сиреви, органско млеко), воће, мед, рибу и дивљач потребно је економски валоризовати заштитом порекла, односно везивањем порекла за територију заштићених подручја и пласманом у туристичким капацитетима, на газдинствима или у руралном окружењу.
	1.1.3. Основне мере подршке одрживом коришћењу и заштити пољопривредног земљишта
	Предвиђају се следеђе мере подстицаја одрживог коришћења и заштита пољопривредног земљишта (у складу са Законом о пољопривреди и руралном развоју „Службени гласник РС”, број 41/09) и то: непосредне (премије, подстицаји за производњу, регреси, подршка некомерцијалним пољопривредним газдинствима); тржишне (извозни подстицаји, трошкови складиштења, кредитна подршка); и структурне (мере руралног развоја, побољшања заштите и квалитета пољопривредног земљишта и институционална прилагођавања). 
	
	Утврђују се следеће пропозиције за реализацију циљева коришћења и заштите пољопривредног земљишта и побољшање просторне дистрибуције пољопривреде: 
	
	1) корекција постојећих односа у начину коришћења пољопривредних и укупних површина, приоритетно у функцији заустављања/спречавања ерозије плитких планинских земљишта на нагибима изнад 35%, у првом реду на сливним подручјима хидроакумулација, с једне стране, и унапређења техничко-технолошких услова за вођење рентабилне биљне и сточарске производње и побољшања општег стања животне средине на целом планском подручју и шире, с друге. У складу с концептом интегралног управљања земљишним ресурсима, предвиђени захвати реализоваће се спровођењем следећих активности: 
	
	– пошумљавањем ораница најнижег производно-економског потенцијала (7. и 8. катастарске класе) и свих других пољопривредних земљишта деградираних и контаминираних антропогеним факторима, приоритетно у функцији успостављања биолошке и привредне равнотеже између травних и шумских екосистема на теренима са већим нагибом у вишим пределима; обезбеђењем институционалне подршке и подстицањем економског интереса корисника/власника парцела погодних за подизање шумских засада може се остварити пошумљавање већих површина нископродуктивних, оштећених и необрађиваних пољопривредних земљишта, у односу на планираних 900 km2 до 2025. године;
	– чувањем природних ливада и заштитом биодиверзитета планинских пашњака, у склопу целовитог решавања услова за обнову и развој сточарства, уз уважавање традиционалне упућености појединих насеља на коришћење одређених пашњачких серија, с једне стране, и потреба за обезбеђењем додатних количина крмива за зимску исхрану стоке набавкама изван подручја Просторног плана, с друге; бeз прeдузимaњa мeрa зa пoвeћaњe кaпaцитeтa ливaдa и пaшњaкa нe мoжe сe oбeзбeдити дугoрoчнo oчувaњe спeцифичних aгрoeкoлoшких дoбaрa брдско-планинских предела;
	– обновом и интензивном негом засада разноврсног континенталног воћа, пожељно органским методама, свуда где за тим постоји економски интерес локалног становништва, као и подршком изградњи малих прерадних капацитета на извориштима сировина; услед депопулације планинских села, део деградираних воћњака треба укључити у програме пошумљавања, посебно на теренима са интензивном природном сукцесијом шумске вегетације; пожељно оснивање нових воћњака зависи, у одлучујућој мери, од активности у домену пословног организовања пољопривредних газдинстава, увођења савремених стандарда квалитета у производњу и прераду локалних сировина и унапређења маркетинга;
	2) унапређивање техничко-технолошких, организационих и маркетиншких услова за повећање ефикасности и конкурентности пољопривредне производње подржаваће се мерама за:
	– повећање нивоа техничке опремљености земљишта и људског рада: заменом амортизованих пољопривредних машина и специјализоване опреме, нарочито за осавремењавање технолошких процеса у сточарској и воћарској производњи; увећаном применом минералних ђубрива и других хемијских средстава, у складу са принципима строго контролисаног прихрањива и интегралне заштите биља; широм применом квалитетног сетвеног и садног материјала; побољшањем расног састава као и очувањем угрожених аутохтоних сорти стоке и рационалнијим коришћењем других савремених средстава за производњу;
	– убрзавање трансфера научно-техничког прогреса, посебно врхунских, односно органских технологија у пољопривредну праксу, са ослонцем на обезбеђење институционалних и материјалних претпоставки за: ефикасан рад стручне пољопривредне службе, осавремењавање организованости ветеринарске службе и перманентно стручно образовање пољопривредника;
	– успостављање система контроле квалитета у свим фазама производње, прераде и промета пољопривредно-прехрамбених производа, у складу са међународним нормативима;
	– унапређење сточарске производње применом планског индикатора једно условно грло на један хектар ораница и травњака; са тежиштем дугорочног развоја сточарства на квалитативној компоненти, коју чини избор одговарајућих врста, раса, сојева и начина узгоја;
	– усклађивање начина и интензитета обраде земљишта и других агротехничких мера са бонитетним погодностима и ограничењима, нарочито у погледу нагиба терена, и повећаним органским ђубрењем ради очувања плодности земљишта;
	– развој техничке, комуналне, тржишне и информатичке инфраструктуре од значаја за ефикасно функционисање пољопривреде, ради укључивања у глобалне светске токове трансфера технологија, знања, роба и капитала и подршке економском опоравку локалне прехрамбене индустрије, уз обезбеђење услова за њену успешну својинску и управљачку трансформацију; 
	
	– потпуније укључивањем непољопривредних капацитета у извозно атрактивне програме сакупљања јестивих гљива, лековитог и ароматичног биља, самониклог/дивљег воћа и других јестивих биљака; развоја рибарства; ширења стакленичке/пластеничке производње поврћа, цвећа, расада, печурака и слично; оснивања фарми крзнаша; освајања нових технологија производње биомасе у заштићеном простору и слично;
	– изградњу мањих погона, који ће бити у саставу великих прерађивачких система, у првом реду у центрима заједница села, као и у другим локационо-саобраћајно погодним селима, ради прихватања примарне прераде воћних плодова и млека.
	Реструктурирање и унапређење људског и физичког потенцијала пољопривредног сектора, у функцији повећања доходака сеоског становништва и конкурентности аграрне понуде, обезбедиће се подршком формирању мултифункционалних породичних газдинстава са здравом економском структуром, предузимањем следећих мера:
	– подстицање трансфера земљишта, стоке и техничких средстава за газдинства која губе интерес и снагу за бављење пољопривредном производњом у руке економски и демографски виталних домаћинстава;
	– oбeзбeђeњe институциoналнe, финансиjскe и савeтoдавнe пoдршкe индустриjским радницима, кojи сe сoпствeним слoбoдним избoрoм oпрeдeљуjу за инвeстирањe у пoвeћањe, унапрeђeњe или oснивањe пoљoприврeднoг газдинства, каo дугoрoчнe пeрспeктивe живoта и рада;
	– избор интензивније производне оријентације на ситнијим газдинствима, ради повећања ефикасности пољопривредне производње; 
	
	– подршка заустављању негативних демографских трендова, стимулисањем млађих генерација за рад у пољопривреди и за бављење другим економски исплативим и статусно привлачним занимањима на селу;
	– подршка пословном повезивању породичних газдинстава, међусобно и са сфером промета и прераде пољопривредно-прехрамбених производа; и
	– успостављање система саветодавне пољопривредне службе и унапређење рада ветеринарске службе;
	– подршка утврђивању и примени интегралних програма, односно стратегија одрживог руралног развоја, на локалном, општинском и регионалном нивоу, који поштују територијалну хетерогеност локалних заједница и њихове специфичне социоекономске и еколошке потребе; у тим оквирима, реструктурирање пољопривреде не може да буде усмерено само на стварање мањег броја крупних газдинстава, фармерског типа оријентисаних искључиво ка специјализованој тржишној производњи, већ се мора уважити и улога, како ситних, тако и средњих газдинстава у развоју руралне економије и очувању руралног амбијента (што је условљен диверзификацијом привредних активности на селу).
	Домаћинства с пољопривредним газдинством представљају у општем случају ембрион тзв. економије простора мале групе, која је претпоставка успешне диверзификације руралне економије креирањем услова за развој следећих активности: формирање приватних малих и средњих производних, прерађивачких и услужних предузећа на селу (мини кланице, млекаре, пекаре, предузећа за гајење, откуп, прераду и паковање воћа, поврћа, рибе, гљива, шумских плодова, ароматичног и лековитог биља, производња ракије и вина сеоски, млинови, стругаре, мешаоне сточне хране; ветеринарске амбуланте, пољопривредне апотеке, мала предузећа за теретни и путнички превоз и слично); формирање приватних производних и услужних радњи сеоског занатства и трговине (сервиси за пољопривредну механизацију, сервиси за поправљање кућних апарата, занатске радионице, приватне продавнице на мало мешовите робе, бензинске пумпе и слично); формирање малих предузећа и радионица домаће радиности и агенција сеоског и ловног туризма (предузећа и радионице за израду атрактивних и традиционалних одевних предмета од вуне, опремање објеката за смештај гостију, развој рекреативних простора у туристичке сврхе, туристичке агенције, ресторани, посластичарнице, продавнице народних везова и сувенира и друго); предузетничко ангажовање у развоју пројеката и програма у пољопривреди, рибарству и шумарству (мини фарме пужева, крзнашица и дивљачи, рибњаци, узгој пчела и слично).
	У овом сегменту примат добија подршка развоју непољопривредних активности и повећању руралне запослености, промоцији предузетништва, обезбеђењу базичних услуга за руралну економију и становништво, стручном оспособљавању економских актера и обуци креатора локалне развојне стратегије.
	1.2. Заштита и коришћење шумског земљишта и развој ловства
	Уређење и коришћење шума и шумског земљишта спроводиће се трајним коришћењем шума на принципима одрживог развоја. 
	
	У хоризонту Просторног плана предвиђено је повећање шумовитости подручја Златиборског и Моравичког управног округа са око 38,5% на око 48,3 %, односно за око 10%. Увећање степена шумовитости оствариће се пошумљавањем око 900 km2 
	(у делу Златиборског управног округа 700 km2, а у делу Моравичког управног округа 200 km2, односно до 2014. године око 45 km2, од чега у Златиборском управном округу око 35 km2 
	ha и Моравичком округу око 10 km2), земљишта најнижег производно-економског потенцијала (претежно 7. и 8. катастарске класе, посебно на теренима са већим нагибом), површина угрожених ерозијом и сливова постојећих и планираних водоакумулација, на пример локалитет „Стругови” и друго).
	Концепт заштите и коришћења шума и шумског земљишта засниваће се и на: 
	
	– унапређивању стања шума: обнављањем природним путем (2.500 ha), негом шума (18.000 ha), попуњавање ретких састојина (8.850 ha), индиректном конверзијом изданачких шума у високе (3.260 ha), мелиорацијом деградираних шума у високопродуктивне састојине (900 hа), директном конверзијом изданачких шума лошег квалитета и реконструкцијом неквалитетних деградираних високих шума у квалитетније (1.000 hа), попуњавањем природних састојина и засада (290 hа) подржавањем природног обнављања, негом младих и средњедобних састојина (6.570 hа) и заштитом шума;
	– задовољавању одговарајућих еколошких, економских и социјалних функција; и
	– заштиту и очувању шумског тла од ерозије и заштита изворишта вода (25.215 hа).
	У остваривању планираног унапређења стања постојећих шума и повећања површина под шумама примењиваће се следеће мере:
	– газдовања шумама – рационално коришћење укупних производних потенцијала шума; повећање укупне обраслости и попуњавање недовољно обраслих површина; нега постојећих састојина и интензивирање шумско-узгојних радова; организовање чувања шуме и форсирање мера превентивне заштите како се не би нарушила биолошка и еколошка стабилност шума; забрана пашарења на површинама где је процес обнављања у току и у шумским културама (према плану гајења шума); заштита подмладка од дивљачи (посебно је важна у деградираним састојинама); уређење сечишта, санирање ветролома и снеголома; одржавање постојећих и изградња нових противпожарних пруга; контролисано коришћење шумских плодова и лековитог биља; и друго;
	– управљања шумама – успостављање јединственог и једнаког статуса свих шума без обзира на власништво; обезбеђење услова и средстава за унапређивање стања и функција шуме од стране власника или корисника шума и шумског земљишта; компензацијама власницима шума од стране државе или корисника за штете услед ограничења у коришћењу шума и шумских подручја; усклађивање плана развоја шума (у заштићеним подручјима), шумских основа и програма газдовања шумама и планираног развоја туризма и водопривреде, првенствено у погледу антиерозивне заштите постојећих и планираних водоакумулација, као и са режимима заштите природних и непокретних културних добара; и
	– заштите шума – снимање, праћење појеве сушења по степену, интензитету и правцу ширења (око 167.000 ha у државним шумама и 173.000 ha у приватним шумама); противпожарна заштита (341.854 ha); мониторинг штеточина ентомолошког и фитопатолошког порекла да би се утврдила прогноза напада и правовремено планирале и организовале одговарајуће мере заштите у условима градације и у државним шумама и приватним шумама; и унапређење заштите шума (прогноза појаве штетних инсеката, развијање и унапређивање извештајне и дијагнозно-прогнозне службе, стручно оспособљавање оперативаца на терену за препознавање економски штетних инсеката, стварање збирке најважнијих економски штетних инсеката у циљу едуковања особља; довођење у ред сечишта и других места која би могла да послуже као погодна локација за појаву инсекатских жаришта и заштита подмладка, посебно у деградираним састојинама).
	Антиерозивна заштита оствариће се применом биолошких мера (пошумљавање и затрављивање), биотехничких мера (плетери и зидићи против спирања) и техничких мера (габионске преграде и прагови у циљу стабилизације терена и заустављања вученог наноса) на површинама и локалитетима које угрожава средња, ексцесивна и јака ерозија, у делу слива Западне Мораве – Чачак, Пожега, долине Моравице, Бјелице и Скрапежа, у делу слива Лима – Пријепоље, Бродарево, долине Бистрице, долине Увца, слива Дрине – Бајина Башта и друго. Антиерозивна заштита обухватаће и примену мера уређења на површинама у оквиру постојећих и планираних скијалишта које обухватају: очување партерне вегетације, уз обавезно затрављивање просека на деоницама где је потребно делимично просецање шуме; компензацију просечене шуме пошумљавањем слободних површина које нису у функцији скијалишта; избегавање земљаних радова и примену санационих антиерозивних радова и биолошке рекултивације терена у случају неопходних интервенција; и редовно одржавање скијашких стаза (нарочито на местима укрштања са водотоцима).
	Развој ловства и управљање ловиштима спроводиће се: очувањем разноврсности ловне фауне; повећањем бројности крупне дивљачи, нарочито аутохтоних и економски највреднијих врста (медвед и дивокоза на Тари и ловишту Ђетиња, а дивља свиња и срна на целом подручју Просторног плана); очувањем ретких и угрожених врста ловне дивљачи (медвед, дивокоза, тетреб, камењарка, јаребица и друго); гајењем, насељавањем и заштититом дивљачи у ловишту; усклађивањем ловне и осталих делатности у ловишту; организацијом стручне службе за праћење и усмеравање развоја популације основних и споредних врста дивљачи; израдом и одржавањем ловно-узгојних и ловно-техничких објеката; санитарним одстрелом дивљачи, а по поправци стања и организованом лову основних врста; организовањем ловног туризма и едукацијом ловних стручњака и ловаца у циљу заштите и узгоја дивљачи, доношењем стратегија управљања дивљачи и ловством на територији РС, сталним мониторингом популација дивљачи, обезбеђивањем средстава за заштиту, очување и унапређивање популација дивљачи и њихових станишта и друго.
	1.3. Заштита вода
	Концепција заштите водних ресурса заснива се на:
	1) заштити квалитета вода:
	– изворишта регионалних система водоснабдевања – водотока у горњим деловима Увца и Западне Мораве, посебно његових изворишних делова (Грабовице, Ношнице, Моравице, Ђетиње, Скрапежа, Људске реке), као и свих локалних изворишта на планском подручју; делова тока Дрине и Лима на подручју Републике Србије и њихових притока Бистрице, Поблаћенице, Белог Рзава, Рогачице; водотока на подручју слива Моравице, Великог Рзава, Западне Мораве, Увца, притока Лима у I и I/II класи, а Лима и З. Мораве у IIа класи квалитета (BPK5 ≤ 4 gr O2/L); постојећих и планираних водоакумулација у I/II класи квалитета; успостављањем и спровођењем режима зона санитарне заштите, посебно постојећих водоакумулација (Увац, Кокин Брод, Радоиња, Бајина Башта, Лазићи, Потпећ, Врутци и Међувршје угроженим ефлуентним оптерећењем) локалних изворишта и резервисањем простора за зоне потапања планираних акумулација (Рокци, Куманица, Дубравица, Велика Орловача, Роге, Сврачково, Бела Стена, Сеча река, Бродарево, Клак и Бела Вода); очувањем и унапређењем водених екосистема и повећање биолошке разноврсности у акумулацијама и водотоцима; на заштићеним подручјима (Национални парк „Тара” и Парк природе „Голија” и други), као и водотока који су стављени или ће бити стављени под одређени режим заштите (Милешевка, Вапа, итд.); утврђивањем и овером резерви подземних вода за сва изворишта јавног водоснабдевања;
	– применом организационо-економских мера које обухватају: спречавање и смањење загађења вода (прописа о транспорту опасних материја у зони изворишта, забраном кавезног узгоја риба у водоакумулацијама које служе за снабдевање водом, порибљавањем водоакумулација искључиво на бази ихтиолошких студија и пројеката, забраном изградње рибњака на локацијама којима се угрожавају изворишта вода или планирани водопривредни системи, смањењем специфичне потрошње воде увођењем реалних накнада за коришћење вода и испуштање употребљених вода, увођењем мониторинга квалитета вода и друго); забрану стављања у промет опасних и загађујућих супстанци за које постоји замена (на пример неразградљиви детерџенти, материје са доста фосфора и азота који остају у отпадној води); примену накнада за загађивање отпадних вода чија висина мора да буде већа од трошкова пречишћавања отпадних вода; селективни развој само чистих индустрија са вишим нивоима финализације на сливовима који се третирају као изворишта републичког ранга (које не захтевају веће количине технолошке воде и које не производе веће количине отпадне воде);
	– применом технолошких мера санитацијом насеља, обновом и проширењем канализационих система градских/општинских центара и околних насеља, са изградњом реализацијома ППОВ, као и предтретманима производних предузећа пре увођења отпадних вода у канализацију, са уклањањем свих опасних материја, посебно оних које би онемогућиле рад ППОВ (уз поштовање критеријума да пречишћене отпадне воде на излазу из ППОВ буду БПК ≤ 4 gr О2/m3); 
	
	– локалних изворишта и њиховог одрживог коришћења у складу са следећим правилима: експлоатација алувијалних изворишта сме се обављати само до граница до којих формирање депресионог левка не угрожава еколошке и друге услове у окружењу; захватање из изворишта површинских вода сме се обављати само до границе која не угрожава проточност водотока низводно од захвата (што се дефинише водопривредним условима, али генерално, не сме бити мања од тзв. мале месечне воде обезбеђености 80% Qmes.min.80%); и
	– водених и приобалних екосистема обезбеђивањем минимално одрживог протокa из водоакумулација са обезбеђеношћу 100%; водозахвати за гарантоване протоке на свим водоакумулацијама треба да буду селективни (са више нивоа, према термичком стању у језеру), како би се остварили најповољнији услови за низводне екосистеме.
	2) заштити од вода, одбраном од поплава комбинацијом хидротехничких и организационих мера:
	– хидротехничке мере садрже: пасивне мере заштите (насипе, обалоутврде, регулационе радове), у првом реду дуж Дрине и Лима; и активне мера заштите (акумулације и ретензије) у првом реду долину Западне Мораве (најпре у зони насеља Чачак, Пожега и Ужице) и долине Дрине и Лима од поводња 1% (најпре у зони насеља Пријепоље, Прибој и Бајина Башта) и инфраструктурних система и пољопривредног земљишта, који су угрожени поплавама бујичног карактера; као и друге мере које обухватају техничке радове (бујичарске преграде и прагови), биотехничке радове (градони, терасе, контурни ровови, зидови против спирања и друго) и биолошке радове (пошумљавање, мелиорација деградираних шума, мелиорација пашњака и ливада, затрављивање и друго) ради заштите од бујица и ерозије;
	– организационе мере у првом реду стварањем услова за планско уређење насеља (спречавањем изградње нових и ширења постојећих урбаних, привредних и инфрастуктурних садржаја у зонама угроженим од поплава, односно великих вода вероватоће до 0,5%), регулацијом река и уређењем обала у зони насеља по принципима урбане регулације, уређењем водних режима управљањем акумулацијама, и друго, и
	– успостављањем контроле и планског усмеравања експлоатације грађевинских материјала из речних корита у складу са принципима контролисаног „управљања речним наносом”, односно нормализације режима проноса наноса у циљу ублажавања и отклањања морфолошких деформација корита које угрожавају регулационе објекате и мостове.
	1.4. Коришћење и заштита геолошких ресурса
	Планско опредељење јесте одрживо коришћење енергетских, металичних и неметаличних минералних сировина подручја Просторног плана, које ће се усклађивати са општом концепцијом коришћења минералних ресурса Републике Србије. Одрживо коришћење минералних сировина засниваће се на:
	– стварању услова за знатно интензивније и комплексније коришћење истраженог и билансираног минералног богатства у првом реду за доказане резерве: руда активираног лежишта „Рудник” (олова и цинка) северно од Горњег Милановца, као и потенцијалног лежишта Чадиње (бакра, олова и цинка, уз присуство злата, арсена и сребра), код Пријепоља; хромита и других корисних елемената на локалитетима Јелица, Трнава, Златибор, Брезна, Семегњево, Маљен и слично, у којима се некада одвијала експлоатација; лигнита у лежишту Штаваљ код Сјенице; више појава лежишта неметала (цементне сировине, грађевинско-технички камен и друго) цементних лапораца (Галовићи, Годљево у околини Косјерића и друго) као и кречњака (Јелен До код Пожеге, Сурдук код Ужица, Рупељево на путу Пожега-Ужице, Сушица код Чачка и Бистрица код Нове Вароши), као и магнезита (на Златибору и Чачанском басену-Брезак и друго, и код Косјерића-Ражана-Мрамор), минерала бора и литијума, сепиолита или зеолита и зеолитисаних туфова (на Пожешком, Прањанском или Чачанском неогеном басену), графитичних шкриљца (потез од Пријепоља ка Пљевљима), талка (села Горњи Бањани и Срезојевци на територији општине Горњи Милановац), дијабаза (лежиште Црна стена) и друго;
	– интензивирању геолошких истраживања: у утврђеним перспективним подручјима приоритетно орудњења антимона забележене су код Лисе и на још неколико локалитета северно од Ивањице; руде бакра са пратећим елементима на појединим локалитетима планине Таре, Златибора код Мачката (Скржути, Николајевићи, Равни) Повлена (према Косјерићу); дијабаза из неколико мајдана у општини Косјерић (Тавани, Дивчибаре, Дреновачки Кик, Велики и Мали Башинац, Мрчићи и друго) и у околини Чачка (Главај, Буковац); грађевинско-техничког и архитектонског камена (за израду плоча за облагање и поплочавање) из неколико мајдана, код Косјерића (Плави Ток, Мандина Стена, Трешњица, Клисура, Говеђача, Корал); хидрогеолошких појава термалних и минералних вода у балнеолошке сврхе (Прибојска бања, Овчар бања, Рошка бања (Роге), Горња Трепча и Слатинска бања код Чачка) и флаширање (Златибор и више локације у Ивањици);
	– истраживање нафте и гаса у истражним регионима „Западна Морава” и „Ибар”, према Пројекту геолошких истраживања нафте и гаса на територији Републике Србије јужно од Саве и Дунава. Овим пројектом предвиђена су детаљна сеизмичка испитивања у обиму од 2.800 km и бушење 23 истражне бушотине (од чега на подручју Просторног плана око 1.000 km и седам бушотина);
	– примени принципа: ревитализације технолошких процеса у експлоатацији и металуршкој преради металичних минералних сировина, пре свега модернизацијом флотација, као и смањењу негативних утицаја на животну средину; потпуности и комплексности који подразумева искоришћавање основних минералних сировина из лежишта, као и свих пратећих компоненти које се могу рентабилно екстраховати, уз посебан нагласак на бочне и подинске стене лежишта које се често могу користити као грађевинско-технички камен или у друге сврхе; минимизирања техногеног отпада и његове трансформације у техногену сировину која се користи у одговарајућем производном процесу; контролисању постојећих одлагалишта јаловине, са циљем одржавања квалитета површинских токова и њихове заштите; избегавању инсталирања нових прерадних капацитета (флотације, топионице и слично) металичних руда у близини заштићених подручја; ревитализације простора после завршетка експлоатације минералних сировина; стимулисања рударства малих капацитета, односно оптималног коришћења малих лежишта, што је посебно интересантно код ретких метала и квалитетнијег грађевинско-техничког камена;
	– дугорочној стратегији: давања истражних права и, првенствено, концесија за истраживање и експлоатацију минералних сировина, полазећи од републичких и локалних интереса и услова заштите животне средине; образовања потребних кадрова за геолошка истраживања, рударство, металургију и друге релевантне струке, имајући у виду и локалне образовне институције и структуре; и друго.
	2. Развој становништва, мреже насеља и јавних служби
	2.1. Становништво
	Основна планска претпоставка је обнова привредних капацитета и интензивирање инвестиционе активности имајући у виду богатство природних ресурса и друге потенцијале подручја Просторног плана, што ће омогућити отварање нових радних места као кључног фактора за стимулисање задржавања и прилива становништва на основу миграција. За остваривање ове претпоставке предвиђене су следеће мере:
	– јачање поларизацијског утицаја регионалних центара Ужица и Чачка, и субрегионалних центара (Горњи Милановац, Пожега, Пријепоље), и других општинских центара која су и у претходном периоду остварила позитивна миграторна кретања задржаће се постојећи контингент млађег, образованог и квалификованог становништва. 
	
	– ревитализација мањих урбаних центарградова и села у складу са околностима и објективним потребама подразумева приоритетна улагања у инфраструктуру и привредне активности, остваривање веће доступности јавних служби и информација свим становницима и унапређење квалитета живота на подручју Просторног плана у целини. Тежиште је на програмима развоја прилагођеним поједним циљним групама становништва (посебно усмерених ка младима који су на прагу или су већ ушли у радни контингент, као и на фертилни контингент) којим ће се обезбедити низ мера за стимулисање развоја МСП, туризма, као и различите бенефиције за оне који се одлучују да раде у руралном окружењу. 
	
	– подршка процесу реадмисије дела становништва из иностранства које је стекло одређено пословно искуство и мотивисано је за улагања, пренос капитала, технологија и знања, развој привреде и услуга, чиме ће се отворити могућности за запошљавање локалног становништва. 
	
	– у перспективи се може очекивати прилив страних држављана којим ће делимично бити компензован недостатак радне снаге услед приближавања Републике Србије Европској унији, а због близине и веза подручја Просторног плана са БиХ и Црном Гором.
	– примена Националне стратегије за подстицање рађања („Службени гласник РС”, број 13/08) и Националне стратегије о старењу („Службени гласник РС”, број 76/06). Поред остваривања пуне интеграције и партиципације старијих лица у заједници и прилагођавања специфичностима животних услова и потреба које се јављају у старости, подстицаће се њихове активности и после стицања права на пензију чиме ће се подићи опште стопе активности.
	Унапређење основних демографских структура на подручју Просторног плана биће детерминисано у првом реду друштвено-економским развојем земље и синергијским ефектом спровођења, пре свега, политика регионалног развоја, запошљавања и социјалне политике, као и развојних политика предузетништва, пољопривреде, туризма и развоја инфраструктуре.
	2.1.1. Пројекција кретања становништва
	Услед промена у методологији праћења статистичких података и временске дистанце од претходног Пописа, могу се приказати смао оквирне процене будућег броја становника. У том смислу, може се прихватити хипотеза да би се без радикалних промена у политици на регионалном нивоу (демографског и економског развоја и унапређења објеката јавних служби и инфраструктуре) и у будућности могао наставити негативни тренд кретања броја становника. Према оваквом сценарију број становника би се у будућности кретао на начин приказан у Табели III-1.
	До 2025. године се очекује благи пораст броја становника у регионалним и окружним центрима, у градовима Ужице (2%) и Чачак (3%), док се највећи демографски пад очекује у општини Сјеница (29,5%), Прибој (28%) и Пријепоље (21%). Изнете процене броја становника представљају сценарио који не претпоставља значајне промене у друштвено-економској структури становништва. Уколико, међутим, дође до значајнијег социо-економског развоја региона могућа су одступања у односу на овај сценарио. Применом планских мера подстицаја наталитета, привредног раста, запошљавања и прекограничног умрежавања са суседима, активирањем аутохтоних потенцијала и подршке руралним подручјима у погледу образовања, оспособљавања и креирања радних места ван пољопривреде, у свим деловима подручја Просторног плана може се очекивати благи пораст становништва у периоду 2015–2025. године.
	Табела III-1: Оквирна пројекција становништва до 2025. године
	
		
			
				
				Град/ Општина/округ
				
				Попис
				1991. године
				
				Попис
				2002. године*
				
				Процена за 2009. године**
				
				Пројекција
				2025. године
				
				Индекс промене
				2002–2025. година
			
			
				
				Ариље
				
				20.107
				
				19.784
				
				18.987
				
				19.100
				
				96,5
			
			
				
				Бајина Башта
				
				29.225
				
				29.151
				
				27.590
				
				29.000
				
				99,5
			
			
				
				Косјерић
				
				15.236
				
				14.001
				
				12.524
				
				11.700
				
				83,6
			
			
				
				Нова Варош
				
				21.756
				
				19.982
				
				18.023
				
				16.700
				
				83,6
			
			
				
				Пожега
				
				33.289
				
				32.293
				
				30.128
				
				30.300
				
				93,8
			
			
				
				Прибој
				
				35.487
				
				30.377
				
				27.730
				
				22.000
				
				72,4
			
			
				
				Пријепоље
				
				46.085
				
				41.188
				
				39.277
				
				32.500
				
				78,9
			
			
				
				Сјеница
				
				33.068
				
				27.970
				
				27.809
				
				19.700
				
				70,4
			
			
				
				Ужице
				
				82.303
				
				83.022
				
				79.601
				
				84.500
				
				101,8
			
			
				
				Чајетина
				
				15.914
				
				15.628
				
				15.189
				
				15.000
				
				96,0
			
			
				
				Златиборски округ
				
				332.470
				
				313.396
				
				296.858
				
				280.500
				
				89,5
			
			
				
				Г. Милановац
				
				49.368
				
				47.641
				
				44.663
				
				44.200
				
				92,8
			
			
				
				Ивањица
				
				36.378
				
				35.445
				
				33.132
				
				33.600
				
				94,8
			
			
				
				Лучани
				
				26.946
				
				24.614
				
				22.015
				
				20.300
				
				82,5
			
			
				
				Чачак
				
				115.401
				
				117.072
				
				115.612
				
				120.600
				
				103,0
			
			
				
				Моравички округ
				
				228.093
				
				224.772
				
				215.422
				
				218.700
				
				97,3
			
			
				
				УКУПНО
				
				560.563
				
				538.168
				
				
				499.200
				
				92,8
			
		
	
	**према: РЗЅ, 2011: Општине у Србији у 2010. години.
	2.2. Мрежа центара и насеља (Реферална карта 2)
	2.2.1. Развој мреже насеља
	Полазећи од остварених просторно-функцијских односа и веза на подручју Просторног плана и његовог окружења, идентификована је вертикална – функционална и хоризонтална – просторна хијерархија у мрежи насеља. Функционалне везе и односе у Региону одликује недовољна кохерентност, то јест недовољна развијеност функцијских веза између општинских, субрегионалних и регионалних целина, посебно између северног и јужног дела подручја Просторног плана.
	У циљу развоја кохерентне просторно-функцијске организације, на бази природно-еколошких, демографских, социјално-економских и других карактеристика његовог геопростора предлаже се модел будуће мреже насеља. Предвиђа се вишестепена хијерархија центара у мрежи насељу:
	1. у првој хијерархијској равни су регионални центри Ужице и Чачак сличних функцијских капацитета чије зоне утицаја прелазе границе управног округа и подручја Просторног плана. 
	
	2. у другој хијерархијској равни су субрегионални центри Горњи Милановац, и у одређеној мери Пријепоље и Пожега. Пријепољу има потенцијал развоја субрегионалног централита у југозападном делу подручја Просторног плана и у могућој трансграничној сарадњи са Пљевљом и Бијелим Пољем (Црна Гора), док Пожега има одличан положај у примарној агломерацији, на укрштању западноморавског развојног појаса и регионалног развојног појаса Косјерић – Ивањица (ДП I реда бр. 21 и 21.1). 
	
	3. у трећој хијерархијској равни су општински центри Ариље, Бајина Башта, Ивањица, Косјерић, Лучани, Нова Варош, Прибој, Сјеница и Чајетина који остварују локални утицај на насеља својих општинских територија.
	4. у четвртој категорији су микроразвојни центри у које спадају урбана и рурална насеља која су центри заједница насеља са општим или специфичним функцијама (на пример Гуча, Златибор, Бродарево, рудник, Сеча Река и друго). 
	
	Предлаже се да функције микроразвојних центара имају општински субцентри, центри заједница насеља и насеља са специфичним функцијама и то у:
	– у општини Ариље: центри заједнице насеља су Ступчевићи – Трешњевица, Крушчица и Бреково;
	– у општини Бајина Башта: насеља Перућац и Рогачица.
	– у општини Горњи Милановац: субцентри су Рудник, Таково и Прањани; а центри заједнице насеља Угриновци, Бољковци, Коштунићи, Каменица, Савинац, Брђани, Враћевшница, Неваде и Велереч;
	– у општини Ивањица: центри заједница насеља су Међуречје, Братљево, Беле Воде и Девићи;
	– у општини Косјерић: центри заједнице села Варда, Мрчићи-Ражана и Сеча река.
	– у општини Лучани: секундарни центар Гуча.
	– у општини Нова Варош: Радоина – Вранеша, Акмачићи, Бистрица и Бела Река.
	– у општини Пријепоље: секундарни општински центар је Бродарево, а центри заједница насеља су Бабине, Јабука, Камена Гора, Аљиновићи, Дивци/Лучице, Страњани и Гојаковићи.
	– у општини Прибој: субцентар Саставци, центри заједнице насеља су Кратово, Сјеверин, (Крајчиновићи) Сочице, Херцеговачка Голеша и Бучје, и насеље Прибојска Бања.
	– у општини Пожега субцентри су Велика Јежевица, Бакионица – Глумач и Расна – Горобиље, а центри заједнице насеља су Роге, Прилипац, Здравчићи, Јелен До, Средња Добриња, Тометино Поље и Честобродица.
	– у општини Сјеница: субцентар је Дуга Пољана, а центри заједнице насеља су Штаваљ, Тријебине, Расно, Вапа, Доње Лопине, Машовиће, Зајачиће, Карајукића Бунари, Трешњевица и Кладница.
	– у граду Ужице: секундарни центар је Севојно, центри заједнице насеља су Каран, Крвавци, Равни, Љубање, Кремна, а насеља са специфичним функцијама су Потпеће, Злакуса и Мокра гора.
	– у општини Чајетина: субцентри су Шљивовица, Мачкат, Сирогојно, Гостиље и Доброселица; центри заједнице села Стубла, Јабланица и Семегњево; те туристичка места Златибор и Бранешци.
	– у граду Чачак: субцентри су Мрчајевци, Мршинци – Слатина и Прељина; центри заједнице насеља Пријевор, Трбушани, Прислоница, Доња Трепча, Остра, Бресница, Заблаће и Јежевица, те насеља са специфичним финкцијама – бањска места Горња Трепча, Овчар Бања и Слатина.
	Функције микроразвојних центара ће, у неким случајевима, превазилазити општинске границе и имати међуопштински утицај (између две или чак и три општине). Мрежа микроразвојних центара биће разрађена у просторним плановима једница локалне самоуправе.
	2.2.2. Модел полицентричног развоја региона – дневни урбани систем
	На подручју Просторног плана, развијаће се дневни урбани системи, као један од инструмената хијерархизовано уравнотеженог и полицентричног развоја. Као субсистеми у будућој полицентричној урбаној интеграцији предвиђена су функционална подручја која припадају класичним функцијско-урбаним регионима. 
	
	На основу релевантних индикатора о покретљивости радне снаге, односно контингента становништва које обавља делатности ван места становања детерминисани су дневни урбани системи регионалних центара Ужица и Чачка, те осталих општинских центара. Чачак прима 6.339 радника дневних миграната из 103 насеља, у Ужице долази 4.861 (посматрано без Севојна) радник из 143 насеља, Горњи Милановац прима 3.007 радника из 96 насеља, у Пожегу дневно мигрира 2.446 радника из 97 насеља, Пријепоље прима 1.970 радника из 66 насеља, у Бајину Башту 1.960 радника из 38 насеља, Ивањица прима 1.681 радника из 37 насеља, у Ариље долази 1.617 радника из 47 насеља, у Лучане 1.100 радника из 44 насеља, у Нову Варош долази укупно 755 радника из 40 насеља, Косјерић прима 567 радника из 42 насеља, у Чајетину дневно мигрира 566 радника из 41 насеља, Прибој прима 488 радника дневних миграната из 38 насеља, а у Сјеницу долази 104 радника из 29 насеља.
	Дневна миграција као инструмент територијалне и функционалне кохезије у региону развијаће се на три нивоа: I ниво су дневни урбани системи Ужица и Чачка, II ниво су дневни миграциони системи Горњег Милановца, Пожеге, Ивањице, Ариља и Лучана, а III ниво су локални миграциони системи Пријепоља, Бајине Баште, Нове Вароши, Косјерића, Прибоја, Чајетине и Сјенице. Дневна миграција ће се развијати на релацијама: примарна насеља – центри заједница насеља; центри заједница насеља – општински/градски центри; општински/градски центри – окружни/регионални центри. 
	
	До краја временског хоризонта Просторног плана очекује се повећање броја дневних миграната регионалних центара услед јачања њихових регионалних функција и субрегионалних центара. Поред ових миграција, јачањем и диверзификацијом привреде утицаће се на имиграцију становништа специфичног образовања и занимања у регионалне центре, као и центре специфичних функција. Утицајне зоне осталих општинских центара ће се у наредном периоду смањивати (инерција негативних демографских трендова), а потом до краја планског хоризонта стагнирати, али уз интензивирање дневних миграција између центра и насеља периурбаног прстена.
	2.2.3. Очување и трансформација руралних насеља и подручја
	Децентрализацијом функције рада и стварањем субмиграционих система на подручју Просторног плана, субрегионалним целинама и градовима/општинама омогућила би се примена модела децентрализоване концентрације становништва и функција. Модел децентрализоване концентрације одговара принципима одрживог развоја територије нарочито у погледу рационалног – штедљивог коришћења простора, ресурса, енергије и транспорта. 
	
	На руралном подручју Просторног плана најпогоднији инструмент имплементације модела децентрализоване концентрације, је примена концепта центара заједница насеља – нуклеуса социо-економске трансформације руралних и слабо урбанизованих делова региона. То би била насеља са развијеном јавно-социјалном инфраструктуром и нуклеусима производних делатностима и услуга предиспонирани за лоцирање нових индустријских погона, прилагођених савременим технологијама, еколошким стандардима и аутохтоним сировинама. Уз одговарајуће подршке и стумулације развоја производње базиране на локалним ресурсима (руде, дрво, сточарски производи, воћњаци и слично) омогућило би се отварање нових радних места и развој допунских, алтернативних или двојних (комплементарних) занимања становништва у домену пољопривреде, рударства, енергетике, индустрије, занатства, трговине, угоститељства, туризма и јавних служби. Комплементаран развој пољопривреде и осталих делатности водиће успоравању депопулације и социјално-економском преображају села. Због тога, обнову села и оживљавање сеоске економије треба темељити на креативној интеграцији савремених производних и потрошачких тенденција, као и економској валоризацији локалне баштине, ресурса, културе, традиције и знања. Без стимулативног вредновања рада и јавне афирмације квалитета и начина сеоског живота не може се у руралним подручјима задржати становништво, нити се она могу просторно и економски развијати. Улога микроразвојних центара је да омогуће допуњавање сеоске и градске економије.
	У развоју и унапређењу руралне инфраструктуре приоритет има опремање микроразвојних центара савременим објектима и услугама у домену саобраћаја, водопривреде, телекомуникација и информатичких технологија, као и у домену јаних служби.
	За развој насеља је од посебног значаја функција становања. Основни индикатори развијености су дисперзија становништва, станова, објеката и услуга јавносоцијалне инфраструктуре. У условима урбане поларизације и депопулације руралних подручја и константне економске кризе, постојећи стамбени фонд треба третирати као један од развојних ресурса насеља. Неопходно је стимулисање и усмеравање стамбене и стамбено-пословне градње у руралним подручјима. Сеоском становништву је потребно омогућити квалитетну изградњу или реконструкцију стамбених и објеката сеоске економије, уз поштовање традиционалних образаца уређења предела, организације и биоклиматске изградње објеката и увођење савремених технологија грађења.
	Посебан проблем је санација и рехабилитација, посебно периурбаних насеља која се мора базирати на новом урбаном начину уређења простора сходно њиховој улози у систему насеља чиме би се унапредио идентитет, компактност и конкурентност тих насеља.
	2.3. Мрежа јавних служби
	Основно опредељење развоја јавних служби јесте побољшање просторне доступности и стварање услова за обезбеђење подједнаких услова коришћења објеката и услуга за све кориснике. Развој одрживе мреже услуга и објеката јавних служби омогућиће уравнотеженију територијалну и функционалну доступност и квалитет услуга увођењем нових програма, организације и форми пружања услуга прилагођених потребама корисника.
	Од изузетног значаја је активност локалних самоуправа у дефинисању приоритета, увођењу и ширењу нових и прилагођених облика организације услуга од јавног интереса подстицањем интерсекторске сарадње (умрежавање) свих релевантних служби; подстицању укључивања других актера и доприносу успостављању партнерске сарадње између јавног и приватног сектора; укључивању ширег круга актера у организовање услуга, нарочито организације цивилног друштва и удружења грађана и дефинисању услова укључивања других извора финансирања.
	У мањим насељима, с обзиром да није економски оправдано организовати све јавне службе према моделима погодним за насеља са вишим густинама насељености, неопходно је применити прилагођене модалитете организовања услуга, који су се показали функционалним и економски прихватљивим.
	Повећање просторне доступности услуга образовања и васпитања оствариће се на следеће начине: 
	
	– организовањем комплементарних садржаја који повећавају гравитационо подручје корисника установе/услуге (могућност да се услуга користи ван места становања);
	– употребом мобилних услуга (приближавање услуге месту становања корисника – „услуга ка кориснику”), којима се повећава понуда и побољшава квалитет услуге;
	– повећањем понуде посебних програма вртића уз партиципацију родитеља у раду, избору и реализацији програма, ради обезбеђења већег обухвата деце до шест година, доступности и могућности за равноправније коришћење услуга предшколског васпитања;
	– побољшањем квалитета постојећих објеката реконструкцијом, доградњом и опремањем;
	– проширењем мреже објеката у приградским и сеоска насеља у складу са потребама корисника;
	– побољшање, иновирање и увођење флексибилнијих школских програма омогућиће повећање знања, животних вештина ученика, уважавање различитости и укључивање различитих групација деце у образовни процес;
	– организовањем продуженог боравка ученика и целодневне наставе за ученике, као и увођењем посебних образовних програма прилагођених потребама деци са посебним потребама.
	Предшколско образовање и васпитање деце. Начела једнаких шанси за остваривање образовања упућују на непрекидно повећање обухвата предшколског контингента овим видом образовања и васпитања. Потребно је планирати доградњу постојећих или изградњу нових објеката. Такође, потребни капацитети предшколских установа могу се повећати и дугорочним закупом приватних објеката, подстицањем ангажовања приватног сектора и његовим умрежавањем и приступом јавним фондовима. Проширење мреже објеката треба усмеравати и на поједина приградска насеља и центре заједнице насеља, а потребни капацитети могу се обезбедити коришћењем вишкова простора у основним школама или другим јавним објектима. За децу из удаљених подручја увешће се организован превоз. У систему мобилних служби подржати формирање мобилних, путујућих дечијих вртића који једном или два пута недељно раде са децом у сеоским насељима са малим бројем деце. У свим облицима организовања обезбедити услове (посебне програме) за укључивање деце са посебним потребама уз обезбеђивање специјализованог превоза. Радно време предшколских установа прилагођавати и усклађивати са радним временом и потребама родитеља.
	Осново образовање. С обзиром да је основни проблем у организовању рада школа на руралном подручју мали број ученика у рационализацији мреже могућа решења су: а. увођење специјализованог ђачког превоза до најближе школе; или б. побољшање квалитета наставе увођењем посебних програма који укључују мобилне наставне тимове, које периодично држе блокове предавања и носе потребну опрему, осмишљеним екскурзијама и програмираним вишенедељним боравком ученика у другим школама. Повећање доступности образовања за децу од 5 до 8 разреда, која не живе у насељима на прихватљивој дневној дистанци од матичне или подручне осморазредне школе, могуће је остварити отварањем интерната при школи или организовањем приватног смештаја. Просторе основних школа активирати и за коришћење других компатибилних активности од интерса за унапређење социјалног и културног живота. То је нарочито значајно за мања насеља, као и за подручја у којима недостају простор/објекти за организацију других услуга. Обнова и реконструкција основних школа треба да обезбеди релативно уједначене стандарде и квалитет обавезног основног образовања за све ученике. Треба омогућити прелазак свих основних школа на рад у једној смени, са организованом целодневном односно продуженом наставом/боравком за сву заинтересовану децу. Приоритет има повећање обухвата основним образовањем деце из сиромашних породица, деце са развојним тешкоћама и друго.
	Средње, више и високо образовање. Основно опредељење је усклађивање образованих програма на нивоу средњег образовања са професионалним квалификацијама потребним за развој локалне заједнице, укључујући промоцију и подршку развоју одговарајућих струковних школа (средњих и високих). Обухват контингента средњошколским образовањем треба повећавати, а перспективно рачунати на потпуни обухват генерација од 14 до 18 година средњим образовањем. Том циљу треба прилагодити просторни капацитет објеката средњег образовања, укључујући и подршку оснивању установа које повећавају гравитационо подручје средње школе и факултета (интернати, ђачки и студентски домови, умрежена понуда приватног смештаја, кампус системи организовања средњег и високог образовања и слично). С обзиром на значај образовних установа у Ужицу и Чачку може се очекивати њихово даљи развој у функцији универзитетских центара.
	Здравствена заштита. Организовање мобилних здравствених тимова један је од начина за приближавање појединих врста здравствених услуга становницима у сеоским насељима и ретко насељеним подручјима. 
	
	Социјална заштита. Постојећа мрежа центара за социјалну заштите омогућава рационалну организацију услуга на подручју Просторног плана, али је неопходна њена рехабилитација, подизањем квалитета објеката и услуга, проширењем капацитета за нове садржаје, унапређењем постојећих и увођењем нових услуга, развојем иновативних програма социјалне заштите и друго. Општа оријентација у реформи социјалне заштите је успостављање мреже ванинституционалних облика заштите и развој превентивних и комплементарних програма усмерених на корисника, који доприносе већој заштити и бољем квалитету живота посебно осетљивих друштвених група и појединаца и подржавају живот у заједници. Подстицање форме нестационарних и неинституционализованих облика социјалне заштите има значајне предности у односу на стационарне форме и институционализацију. Овде је важно да се овакве услуге организују на малим гравитационим подручјима од места становања, дакле у локалним заједницама (месна заједница), а подразумева организовање различитих типова дневног боравка за лица којима је потребан одговарајући вид заштите и бриге док су чланови породице на послу, ван места становања и слично (деца са посебним потребама и развојним сметњама, старији чланови породице и слично). Ширење различитих облика подршке организацијама цивилног друштва у организовању социјалних услуга је веома важан сегмент. Значајне успехе у активностима организација цивилног друштва у органзовању појединих облика социјалне подршке (пројекат сигурна кућа, заштита од насиља у породици, дневни боравци за старе и лица са додатним потребама, кућна нега и слично) треба подржати, нарочито у обезбеђењу просторних услова (субвенционисане закупнине, и слично). Повољна могућност је коришћење искуства и стручног кадра постојеће мреже социјалних услуга у њиховом организовању на локалном нивоу, нарочито оних које не захтевају додатне тренинге и обуку. Обнова задужбинарства је у овом домену нарочито значајна. Потребна је подршка централних градских институција у организовању ових активности на локалном нивоу. Морају се дефинисати и изградити минимални стандарда социјалних услуга који ће бити обавезујући за све актере у организовању и пружању социјалних услуга и ефикасан систем супервизије и инспекције, чиме се стварају услови за повећање броја актера у пружању/организовању социјалних услуга и подизања квалитета пружених услуга. У циљу рационализације, поједине услуге (збрињавање самохраних родитеља, привремено збрињавање породица са социјалним потребама и друго) потребно је организовати и на међуопштинском нивоу. 
	
	Култура. Очување културног идентитета и диверзитета подручја Просторног плана оствариће се преко регионалних и локалних програма развоја културе и интегрисањем културно-образовних и других интерсекторских програма. Припрема и остваривање ових програма захтева и рехабилитацију, умрежавање и модернизовање постојећих установа културе, као и активно укључивање приватног и непрофитног сектора. У том смислу неопходно је увођење нових механизама и организационих форми културне политике и стварање кохерентног система који ће уравнотежити приватне и јавне иницијативе и омогућити интерсекторску сарадњу. Програми и активности културе ће имати већи степен рецепције уколико буду препознавали специфичне потребе и особености локалних средина, што подразумева организационе форме које ће моћи да приме разноврсне активности (на пример мултифункционални центри). Децентрализација се неће заснивати само на дифузији садржаја од градских ка руралним зонама, него и на подстицању локалних иницијатива и стимулисању организовања културних активности прилагођених потребама и интересима локалног становништва. Формирањем мултифункционалних центара у сеоским насељима повећава се доступност разним видовима културних активности и програма за све генерације. 
	
	У мрежи спортско-рекреативних објеката треба повећати квалитет и опремљеност појединих објеката и спортских терена, претежно у руралном подручју. Потребно је усмеравати инвестиције планиране за спорт и рекреацију на школски спорт. Очекивано повећање целодневне наставе у основним школама, ширење праксе продуженог боравка и прелазак школа на рад у једној смени, створиће услове да школа (основне и средње) постепено постану централна спортско-рекреативна инстутуција у коју треба на време улагати, и у којој се могу организовати усклађени програми за ученике и родитеље, и то у партнерству локалне власти, организација цивилног друштва и школских управа. Унапређење услова за рекреацију становништва подржати и формирањем рекреативних и спортско-рекреативних садржаја у центрима месних заједница и мањим садржајима у стамбеним блоковима. Такође, с обзиром на значајне потенцијале природних и културних добара и потенцијале за развој различитих видова туризма, укључити рекреацију и спорт локалне средине у туристичку понуду. 
	
	3. Просторнa организацијa привреде (Реферална карта 2)
	У реализацији одрживог просторног развоја могу се очекивати значајни утицаји фактора из ширег регионалног окружења међу којима су најважнији: трајање и дубина деловања економске и финансијске кризе, брзина интеграција у Европску унију, европске оквире и стандарде, доступност и коришћење средстава европских и регионалних фондова, динамика и прилив СДИ, динамика структурних промена, политика конкурентности привреде и простора, институционално и организационо прилагођавање на разним нивоима као имплементацијски оквир за развојну и просторну политику. 
	
	Концепција територијалног развоја привреде заснива се на опоравку привредних актера, убрзању реформских процеса који се односе на реструктурирање, модернизацију предузећа, стандардизацију производње, раст конкурентности, обезбеђење инфраструктурних услова. Концепт привреде подразумева заснованост на модерној, диверзификованој, конкурентној, ресурсно и енергетски ефикасној производној основи, технолошкој, економској и еколошкој ревитализацији постојећих и настанку нових капацитета и нових МСП. У томе важну улогу има повећање иновационог потенцијала, формирање кластера у конкурентним гранама и ефикасна просторна дистрибуција активности привреде.
	Концепт територијалног развоја привреде подразумева валоризацију и активирање територијалног капитала у мање развијеном планинском подручју и стварање квалитетне привредне и социјалне инфраструктуре ради смањивања неравномерности у нивоу развијености, заостајања у развоју, сиромаштва, изолованости и слабе приступачности дела регионалног подручја. Због тога се очекује подршка основним инструментима економске и просторне интегрисаности неразвијеног дела подручја – развоју крупне регионалне инфраструктуре и изградње регионалне индустријске/привредне инфраструктуре (привредних, индустријских зона, паркова) као предуслова активирања креативних ресурса, као и развој погодних управљачких механизама, институционално-организационих аранжмана и партнерстава за координацију секторских политика и пројеката у просторни оквир на регионалном и субрегионалним нивоима. У томе значајну улогу треба да оствари формирање регионалних кластера у секторима прераде метала, одеће, дрвопрераде, производње намештаја, прераде папира и пластике, наменске-војне индустрије, туризма, пољопривреде, неких пословних услуга, и друго. Ослонац на креативне ресурсе треба да омогући квалитативну промену у развоју регионалне економије.
	Опредељења одрживог развоjа привреде су:
	– развој прерађивачке индустрије јачањем предузетништва и формирањем МСП у сектору производње прехрамбених производа, металопрераде, производње електричних машина, апарата, оптичких уређаја и опреме, обојене металургије (прерада бакра и алуминијума, племенити метали), хемијске, производња папира, картона, гуме, производња саобраћајних средстава и делова, фармацеутске, наменске индустрије, грађевинског материјала, традиционалних грана (дрвнопрерађивачке, текстилне, производње обуће, пластике, графичке и друго). Развој прeхрамбeног комплeкса захтева строго поштовање стандарда квалитета хране, с ослонцем на рeвитализациjу постоjeћих и увођeње нових програма и тeхнологиjа, биотeхнологиjа, и друго;
	– пољопривреда, прерада пољопривредних производа и рибарство, заснована на: ефикасној производњи, изградњи мини фарми и малих погона за прераду меса, млека, воћа, поврћа, пласману производа, развоју сточарства, воћарства, повртарства, ратарства, повећању величине поседа, брендирању производа, удруживању произвођача, јачању комерцијалних газдинстава и стандардизацији производње, обезбеђењу стручне подршке, синергија са туризмом кроз пласман производа, ангажовање у сеоском туризму, мотивисање младих и друго;
	– туризам, заснован на бољем коришћењу потенцијала;
	– даљи развој сектора вађења руда, камена и неметала, пре свега еко-реструктурирање комплекса експлоатације и прераде неметала (лапорца, техничког и грађевинског камена, минералних сировина, песка и шљунка, и друго);
	– даљи развој сектора вађења руда и енергетике пре свега експлоатација угља у сјеничком басену (потенцијално и у другим малим лежиштима), у складу са принципима одрживог развоја; то укључује развој рударско-енергетског комплекса у Штављу уз интензиван раст обима производње угља у подземној експлоатацији и потенцијалну изградњу нове термоелектране (у даљем тексту: ТЕ) за производњу електроенергије на бази угља, као и развој нових ХЕ и малих хидроелектрана (у даљем тексту: МХЕ).
	– грађевинарство, сви видови саобраћаја (посебно развој ваздушног саобраћаја), транспортне услуге, сервис и одржавање возила; потенцијална локација регионалног интермодалног терминала и логистичког центра у Ужицу и Чачку;
	– развој и диверзификација профитабилног сектора услуга, посебно туризма, телекомуникација, трговине, послова са некретнинама, пословних, финансијских, информатичких, техничких, личних и комуналних услуга (посебно на селу), занатства, јавних служби, посебно регионалних функција у високом и средњем образовању;
	– шумарство, водопривреда, ловна привреда, у складу са секторским стратегијама.
	3.1. Концепт територијалне дистрибуције привреде
	Концепција просторне организације привреде/индустрије заснива се на:
	– уважавању нове индустријске политике усклађене са принципима европске индустријске политике, што подразумева примену знања и иновација, регионалну структурну и кохезиону политику, одрживи индустријски развој (концепт одрживе производње, смањења притиска на ресурсе, нискоугљеничне производње), уважавање локационих захтева сектора и локационих услова простора;
	– јачању регионалне, субрегионалне и локалне индустријске конкурентности утемељене на економско-еколошком реструктурирању, потпунијем коришћењу знања, (еко)иновација и предузетништву;
	– изградњи индустријске инфраструктуре у развијеним подручјима, као и на неразвијеном подручју са економским потенцијалом;
	– унапређењу доступности региона, саобраћајне, ИКТ и друге инфраструктуре, доступности транспортним и логистичким терминалима, приступачности и повезивању са суседним регијама, подизању комуналне опремљености индустријских локалитета (ИЗ, ИП, слободних зона);
	– обезбеђењу доступности знању и регионалној и урбаној иновативној инфраструктури (високостручном/високообразованом кадру, развојно-истраживачким центрима, сервисима); 
	
	– активирању нових локалитета и увођењу нових просторних/локационих модела индустријске инфраструктуре (индустријска зона, (еко) индустријски парк, технолошки парк, слободна зона, привредна/ предузетничка зона, пословни инкубатор, регионални кластери МСП, мешовите зоне, и друго);
	– бољем коришћењу постојећих привредно/индустријских локалитета, ревитализацији браунфилд локалитета и на рационалном планирању привредно-индустријских локалитета у градовима;
	– утврђивању полицентричне просторне организације индустрије ослоњене на градове, развојне зоне и коридоре, рурална подручја, на развијеном, неразвијеном, депресираном и пограничном подручју;
	– подржавању дисперзије производних погона (локационо флексибилних, радно-интензивних);
	– развоју регионалних индустријских кластера у секторима производње, у пољопривреди и туризму;
	– умрежавању и јачању функционалних веза произвођача, добављача, коопераната, купаца формирањем регионалних кластера МСП ради раста конкурентности и заустављања дезинтеграције и фрагментисаности простора, односно јачања територијалне кохезије;
	– вредновању територијалног капитала и идентификацији подручја и коридора у којима се преклапају високе економске потребе са реалним економским потенцијалом;
	– унапређењу конкурентности већих градова за развој hi-tech производње (Ужице, Чачак); и
	– побољшању енергетске ефикасности производа и система индустрије, примени Кјото протокола, чистије производње, примени домаћих прописа у складу са релевантним директивама Европске уније.
	Просторна алокација привредних/индустријских погона засниваће се на постојећој просторној структури индустрије, уважавању просторних ограничења (штедње пољопривредног земљишта, заштите изворишта вода, изграђених подручја, заштићених подручја природе), као и на општим стратешким опредељењима развоја, просторне организације урбаног и регионалног подручја.
	Концепција територијалног развоја регионалне привреде, посебно индустрије, заснива се на кохезионој варијанти која подразумева полицентричну организацију делатности и дифузију просторних модела локације, смањење међутериторијалних разлика, одрживи привредни раст и социјално одговоран развој.
	У просторној структури индустрије водећу улогу имаће и даље постојећи привредно-индустријски градски центри и развојни коридори: 
	
	– регионални полифункционални привредно-индустријски центри средње величине – Чачак и Ужице;
	– регионални индустријски центри – Горњи Милановац, Ивањица, Ариље, Лучани, Пожега, Прибој;
	– општински привредно-индустријски центри – Пријепоље, Бајина Башта, Косјерић, Нова Варош, Сјеница и Чајетина;
	– субопштински центри и насеља коjа имаjу економски потенцијал за некe врсте производњe и услуга;
	– специфични привредни центри – туристички, бањски, здравствени, рударски, итд.
	Реализација нових производних капацитета и МСП усмераваће се на следећи начин:
	– оснивањем и изградњом планираних привредних и/или индустријских зона у градовима, активирањем нових просторних модела смештаја индустрије и МСП – индустријске зоне, технолошки и/или индустријски паркови, слободна зона, бизнис инкубатор, предузетничка зона, BID зоне (зоне унапређеног пословања – Business Improvement District), и друго; предност имају локалитети који пружају најповољније услове за стварање већих и средњих индустријских зона, локалитети уз постојеће индустријске зоне; ови локалитети се углавном налазе на укрштањима магистралних путних праваца, уз главне државне путеве, уз повољне услове прикључивања на железничку инфраструктуру, енергетску и комуналну инфраструктуру (гринфилд локалитети);
	– коришћењем локација у постојећим привредним или индустријским зонама у градовима, активирањем и побољшањем инфраструктурне опремљености постојећих локација и напуштених објеката производних хала, складишта, војних објеката (браунфилд локалитети);
	– подржавањем дисперзије МСП на руралном подручју обезбеђењем засебних инфраструктурно опремљених локација површине 1-2 hа за смештај погона у насељима која имају интерес за њихов развој и која располажу реалним економским потенцијалом и просторним условима;
	– изградњом микро погона у постојећем урбаном/стамбеном ткиву насеља, уз поштовање правила изградње и уређења простора и услова заштите животне средине.
	На основу података из стратешких развојних и планских докумената општина, тадашњег Министарства економије и регионалног развоја, Националног инвестиционог плана и регионалних привредних комора, на подручју Просторног плана предвиђене су 32 нове привредно/индустријске зоне и локалитети површине око 1.264 ha, од чега је 17 зона претежно гринфилд карактера, 4 зоне браунфилд типа и 11 зона мешовитог типа (Табеле III-2 и III-3). У оквиру гринфилд зона планира се око 806 ha или 63,8% земљишта за привредне/индустријске намене. Највећи део ових локалитета предвиђен је у Чајетини, Чачку и Ужицу (око 645 ha или 51,1%), док су највеће зоне мешовитог карактера предвиђене у Пожеги (185 ha). 
	
	Сугерише се стимулација изградње индустријских зона на неразвијеном и девастираном подручју на начин да се не ограничава алокација у градовима на развијенијем подручју које има веће конкурентске предности, у складу са политиком одрживог регионалног развоја и већим нивоом територијалне кохезије.
	Табела III-2: Планиране привредне/индустријске зоне и локалитети према типу и површини (ha)
	
		
			
				
				Град/
				Општина
				
				Укупно
				
				Број гринфилд зона
				
				Површина гринфилд зона (ha)
				
				Број браунфилд зона
				
				Површина браунфилд зона (ha)
				
				Мешовите зоне – број/
				површ. у ha
			
			
				
				Ариље
				
				3
				
				-
				
				-
				
				-
				
				-
				
				3 / 44,5
			
			
				
				Косјерић
				
				2
				
				1
				
				6
				
				1
				
				30
				
				-
			
			
				
				Нова Варош
				
				1
				
				1
				
				2
				
				-
				
				-
				
				-
			
			
				
				Пожега
				
				2
				
				1
				
				30
				
				
				
				1 / 185
			
			
				
				Прибој 
				
				3
				
				1
				
				26,5
				
				1
				
				73
				
				1 / 18,5
			
			
				
				Пријепоље
				
				5
				
				2
				
				46
				
				-
				
				-
				
				3 / 20,5
			
			
				
				Сјеница
				
				2
				
				1
				
				50
				
				1
				
				-
				
				-
			
			
				
				Чајетина
				
				3
				
				2
				
				324,4
				
				-
				
				-
				
				1 / 5,1
			
			
				
				Ужице
				
				4
				
				4
				
				105,1
				
				-
				
				-
				
				-
			
			
				
				Горњи Милановац
				
				1
				
				-
				
				-
				
				-
				
				-
				
				1 / 11
			
			
				
				Чачак
				
				6
				
				4
				
				216,31
				
				1
				
				11,26
				
				1 / 59
			
			
				
				Укупно 
				
				32
				
				17
				
				806,31
				
				4
				
				114,26
				
				11 / 343,6
			
		
	
	Извор: Према подацима из стратешких развојних и планских докумената општина, подаци тадашњег Министарства економије и регионалног развоја,регионалних привредних комора и Националног инвестиционог плана
	Табeла III-3: Планиранe вeћe приврeдно-индустриjскe зонe*
	
		
			
				
				Град/ општина
				
				Зона
				
				П,
				(у hа)
				
				Политикe локациje
			
			
				
				Ариље
				
				Радна зона „Град”
				
				23,5
				
				Развоj постоjeћих капацитeта; слободне површине за развоj нових МСП, производно занатство, складишта; могућност формирања технолошког парка и бизнис инкубатора; спровођeњe мeра заштитe околинe.
				
			
			
				
				Сервисно-радна зона
				
				10
				
				Делимично активирана; намењена за смештај малих производних, занатских и услужних објеката.
				
			
			
				
				Радна зона „Церова”
				
				11
				
				Зона је већим делом изграђена.
			
			
				
				Косјерић
				
				Индустријска зона (у даљем тексту: ИЗ)
				
				30
				
				Развој комплекса Цементаре „Титан” у складу са строгим мерама
				заштите животне средине; има неколико браунфилд комплекса.
				
			
			
				
				Радна зона (северна, централна и јужна целина)
				
				-
				
				Комбиновани садржаји
			
			
				
				ИЗ Кладороба II
				
				6
				
				Гринфилд локалитет; земљиште је у приватном власништву;
				могућност прикључка на железницу удаљену 3 km; у околини се
				налазе индустријски садржаји. Зона има добру приступачност
				путу и другим инфраструктурним мрежама
			
			
				
				Нова Варош
				
				ИЗ „Зебиновац”
				
				2 
				
				Развоj МСП; зона је приступачна; могућност прикључака на постојећу инфраструктуру; околна намена-индустрија
				
			
			
				
				Пожега
				
				Индустријско-привредна радна зона
				
				185
				
				110 hа гринфилд зона и 75 hа постојећа индустријска браунфилд зона; могућност коришћења теретне железничке станице удаљене 1,6 km; земљиште је углавном у приватном власништву; добра приступачност на саобраћајну мрежу и инфраструктуру; могућност за слободну зону.
				
			
			
				
				Индустријско-радна и слободна зона
				
				30
				
				Гринфилд локалитет у близини постојеће привредне зоне; могућност коришћења теретне железничке станице удаљене 1,1 km; земљиште је углавном у приватном власништву; добра приступачност на саобраћајну мрежу; у близини остала инфраструктура; земљиште је у приватном власништву.
				
			
			
				
				Прибој
				
				Постојећа привредна – радна зона I 
				
				73
				
				Браунфилд локалитет; у зони ради 3.550 радника; планирана трансформација дела зоне; промена намене дела зоне за комерцијалне активности, објекте од јавног интереса, и слично
				
			
			
				
				Оснивање индустријске зоне (радна зона II)
				
				26,5
				
				Оснивање индустријске зоне на две локације – зона „Север-Увац” површине 24,8 ha и зоне „Југ-Потпећ” површине 1,7 ha; развоj нових технологија у зони; потенцијални партнери стране и домаће компаније; могућност формирања бизнис инкубатора – инкубатор центра као подршка развоју нових МСП, примени нових технологија и иновација; обезбеђење пословног простора по повољним условима; учешће средстава Националног инвестиционог плана (у даљем тексту: НИП).
				
			
			
				
				Радна зона III –
				БИД зона 
				
				18,5
				
				Зона је мешовитог карактера – намењена је за смештај предузетничких садржаја, МСП, разних услуга, пословних активности и луксузнијег становања; увећане локалне таксе и накнаде 20%; очекује се око 900 радних места.
				
			
			
				
				Пријепоље
				
				ИЗ Коловрат (Суводо 2)
				
				28
				
				Гринфилд локалитет у близини постојеће индустријске зоне Коловрат (34 ha); развоj МСП, складишта, логистичких услуга; удаљеност зоне од центра 3 km; положај уз теретну железничку станицу уз могућност коришћења колосека; удаљена 200 m од државног пута I реда; приступачност инфраструктури релативно ограничена; присутни делимично изграђени објекти; земљиште углавном у приватном власништву; оснивање инкубатора за МСП, евентуална изградња БИД зоне (зоне унапређеног пословања).
				
			
			
				
				Радна зона „Велика Жупа”
				
				15
				
				Развоj ММСП и предузетништва, складишта, услуга
			
			
				
				Радна зона „Ивање”
				
				18
				
				Развоj ММСП и предузетништва, складишта, услуга
			
			
				
				Локалитет Залуг
				
				3
				
				Развоj ММСП и предузетништва, складишта, услуга
			
			
				
				Зона у Бродареву
				
				2,5
				
				Развоj ММСП и предузетништва, складишта, услуга
			
			
				
				Сјеница
				
				Рударско-енeргeтски комплекс Штаваљ
				
				50 
				
				Модернизација и развој постојећег комплекса рудника; повећање производње угља; планирана изградња нове ТЕ; могућe проширeњe локалитeта ради изградње производних, транспортних, сервисних, складишних и других обjeката на подручjу басена; планирана изградња нeдостаjућe инфраструктурe (тeрминал за утовар-истовар, водоснабдевање, одвођење и пречишћавање отпадних вода, елекроводови, саобраћаjнице); активне мере заштита животне средине уз примeну високих стандарда. 
				
			
			
				
				Привредно-индустријска зона
				
				
				Развој МСП; обезбеђење потребне инфраструктуре; коришћење постојећих браунфилд локалитета.
				
			
			
				
				Чајетина
				
				Индустријска зона „Бранешко поље” (Бранешци-Сушица) – Мачкат
				
				
				264
				
				Велики гринфилд локалитет; изградња индустријског парка и слободне зоне уз могућност заједничке реализације пројекта са општином Ужице; развој МСП и потребне инфраструктуре; могућно запошљавање мин.1.000 радника.
				
			
			
				
				Индустријска зона Шљивовица
				
				60,4
				
				Развој МСП и предузетништва
			
			
				
				Индустријска зона у Чајетини
				
				5,1
				
				Проширење постојеће радне зоне (браунфилд комплекса); положај зоне уз пут; земљиште је у приватном власништву;у околини су индустријске намене; добра приступачност зоне, удаљена од теретне железничке станице 2 km.
				
			
			
				
				Ужице
				
				ИЗ Севојно „Д”
				(радна зона)
				
				48,3
				
				Гринфилд локалитет; планирана слободна зона Ужице у Севојну (уз оснивање инкубатора за МСП); изузетно повољан положај у односу на постојећу инфраструктуру и окружење; зона је опремљена електроенергетском, телекомуникационом, водоводном, гасоводном инфраструктуром и могућности прикључивања на канализациону мрежу у близини (20 m); погодност због брзине издавања дозвола и прихватљиве цене закупа грађевинског земљишта; примена нових технологија и иновација; обезбеђење пословног простора по повољним условима; учешће средстава НИП.
				
			
			
				
				Привредно-пословна зона на потезу Горјана
				
				36,5
				
				Смештај нових ММСП из области прерађивачке индустрије, услужног сектора, уз примену активних мера зажтите животне средине; железничко стајалиште; могућности решавања инфраструктурног опремања.
				
			
			
				
				Каменолом Сурдук
				
				14,3
				
				Заштита животне средине
			
			
				
				Неколико мањих локација
				
				6
				
				РТЦ код Дријетња – пружање логистичких услуга и потенцијална локација регионалног интермодалног терминала и логистичког центра у Ужицу (?); Земљиште са леве стране државног пута I реда бр. 5 Ужице-Златибор, на Белој Земљи; планирани привредно-пословни локалитети уз општински пут бр.5, на раскрсници путева Поточање-Злакуса-Потпећ (2,00 hа); планирани индустријски локалитети на раскрсници путева Р263, ОП 14 и ОП 9 Каран-Рибашевина-Трнава у Луновом селу.
				
			
			
				
				Горњи
				Милановац
				
				Јужна ИЗ, Горњи Милановац
				
				11
				
				Зона мешовитог типа – гринфилд и браунфилд; у околини се налазе
				постојеће индустријске намене; зона је приступачна, уз магистрални
				пут; земљиште је у приватном власништву; развој МСП, складишта.
				
			
			
				
				Чачак
				
				ИЗ „Љубић поље 1”
				
				33
				
				Гринфилд локалитет; развој нових МСП и предузетништва; обезбеђење потребне инфраструктуре у зони; лоцирана 4 km од центра Чачка и 1 km од теретне железничке станице и има могућности прикључка на пругу; локација се налази уз државни пут I реда и у зони постојеће индустрије; потенцијална локација регионалног интермодалног терминала и логистичког центра у Чачку; у зони се очекује 1.000 радника; земљиште је у приватном власништву; могућност оснивања технолошког парка, иновационих центара и бизнис инкубатора; средства НИП.
				
			
			
				
				ИЗ „Љубић поље 2”
				
				110
				
				Гринфилд локалитет; лоцирана 4 km од центра Чачка; потенцијални развој нових МСП и предузетништва; не располаже потребном инфраструктуром; налази се у близини ИЗ „Љубић поље 1”; перспективно активирање зоне.
				
			
			
				
				ИЗ „Цер”
				
				59
				
				Гринфилд и браунфилд локалитет; развој нових МСП и предузетништва; располаже добром инфраструктуром; у зони се очекује 2.500 радника; могућност оснивања технолошког парка, иновационих центара и бизнис инкубатора; учешће средстава НИП.
				
			
			
				
				ИЗ „ФРА”
				
				11,26
				
				Браунфилд локалитет; располаже добром квалитетном инфраструктуром; развој нових МСП и предузетништва; лоцирана 3 km од центра Чачка у зони постојеће индустрије; потребне су мале инвестиције да се у зони изграде производни и пословни објекти.
				
			
			
				
				ИЗ „Пољопромет” Балуга Прељинска
				
				15,31
				
				Гринфилд локалитет; лоциран 6 km од центра Чачка; земљиште 8,87 ha у задружној својини и 6,46 ha у државној својини, потенцијални развој нових МСП и предузетништва; не располаже потребном инфраструктуром; „Пољопромет” има локалитете за изградњу и у Мојсињу (14,00 ha) и у Мрчајевцима (9,61 ha).
				
			
			
				
				Неколико мањих локалитета у Прељини, Паковраћу, Мојсињу
				
				
				58
				
				Гринфилд локалитети; развој нових МСП и предузетништва; углавном не располажу инфраструктуром; у Прељини се налази локација коњичког клуба (26 ha) за пословне намене; у Паковраћу локација „Кружни пут” 25 ha; локалитет у Мојсињу (5 ha) има електроенергетску мрежу, водовод, гасовод, нема канализације.
				
			
			
				
				Укупно РПП
				
				1.264,17
				
			
		
	
	4. Развој туризма, организација и уређење туристичких и рекреативних простора (Реферална карта 3)
	Туристичка понуда Златиборског и Моравичког управног округа, засниваће се на: географско-саобраћајном положају, атрактивним природним и створеним ресурсима, културно историјским знаменитостима и другим потенцијалима, који предодређују коришћење овог простора за планински7, водни, рурални, градски, културни, бањско-здравствени, стационарни, излетнички, транзитни, специјална интересовања и друге видове туризма националног и интернационалног нивоа; атрактивним програмима за финансирање; организованом и интегрисаном туристичком производу, уз сарадњу са комплементарним секторима и корелацију са програмима заштите природе, животне средине и културног наслеђа и одговарајућим развојним политикама Републике Србије. Основна опредељења дугорочног концепта развоја туризма и рекреације су:
	– туризам ће бити основа развоја оних простора, који располажу атрактивним ресурсима за туристичку и рекреативну тражњу; или алтернативна делатност на другим просторима (под режимима заштите, сеоским подручјима и слично) и вид компензације локалном становништву за различита ограничења у развоју; 
	
	– према природним и створеним потенцијалима, развој туризма и рекреације засниваће се на интегрисаној целогодишњој туристичко-рекреативној понуди планина, језера, културно историјских знаменитости, бања, градова, села, ловишта и друго, којима ће уједно бити обухваћене и све значајне вредности подручја;
	– туризам ће активирати развој комплементарних активности и структура (села, пољопривреде, мале привреде, јавних служби и објеката, инфраструктуре и друго), подржати заштиту и унапредити културолошку презентацију природе, природних и културних вредности, као темељних ресурса и услова укупног, здравственог, еко, етно и других видова туризма, производње еко-хране и слично; развој сеоског туризма одвијаће се у највреднијим деловима планинских подручја, туристичким центрима, местима, бањама и садржајима понуде у простору и засниваће се на физичком и функционалном повезивању материјалне основе туристичке понуде рејона са селима; и
	– постојећа туристичка понуда биће техничко-технолошки и организационо унапређена и функционално заокружена, посебно у погледу уређења, опремања и коришћења садржаја понуде у простору; развијаће се атрактивни и профитабилни програми постојеће и нове туристичке понуде за привлачење домаћег и иностраног капитала.
	Планска решења се базирају на идентификацији: атрактивних висококомерцијалних ресурса/потенцијалних комплексних, конкурентних туристичких производа, у шта спадају: простори потенцијалних целогодишњих планинских дестинација; акваторије са приобаљем погодни за акватичке туристичке програме (дивље и пловне воде, река и језера, аквадроми); културолошки, панорамски и амбијентални итинерери; рурални предели; постојећих полова развоја – градских и планинских туристичких центара и туристичких места, бањских места, значајних групација културно историјских споменика, репрезентативних руралних – етно целина; потенцијалних коридора развоја – путних праваца I и II реда и железничких пруга; простора заштићених природних добара као активности и уживања у природи и екотирузма; и комуникативности, у првом реду са међународним туристичким тржиштем (стављањем у функцију постојећих аеродрома Поникве и Сјеница, за пријем авиона Low-cost компанија, бољом повезаношћу са евро коридорима и другим) али и са тржиштем на националном и регионалном нивоу (магистралним и регионалним путевима).
	––––––––––––––
	7 Конфигурацијски и климатски услови планина на подручју плана, са аспекта погодности за формирање скијалишта, као зимског производа планинског целогодишњег туристичког парка, третирана су у зависности од надморске висине, атрактивности локације и капацитета корисника на: I – локална скијалишта 1000-1200 мнм – ∆h 260 m; II – регионална скијалишта 1000 – 1300/1400 мнм – ∆h 300/400 m; III – национална скијалишта 1000 – 1500/1700 мнм – ∆h 500/700 m; IV – међународна скијалишта 1500 – 2000/2300 мнм – ∆h 500/700 m. Скијалишта су углавном на северним падинама планина са трајањем снега минимум три месеца, са могућношћу вештачког оснежавања у критичним периодима сезоне. Међународна скијалишта су у зони трајања снега пет месеци, са већом сигурношћу природног снега, мада није искључено и вештачко оснежавање.
	
	4.1. Организација и уређење туристичких простора
	Туристички простор планског подручја обухвата делове туристичког кластера „Средишна и Западна Србија”, односно: 1) примарне туристичке дестинације са: а. комплетном целогодишњом понудом, и то део Голије (Ивањички и Сјенички), б. знатним учешћем целогодишње понуде, и то Дрина-Тара-Златибор, Златар-Пештер (Сјенички део), и део Ваљевско-подрињских планина са Дрином (Горње Милановачки, Пожешки, Косјерићки и Бајино-Баштански); и в. мањим учешћем целогодишње понуде, и то део Шумадијских планина (Горње Милановачки); 2) друмске touring правце (у оквиру коридора државних путева који имају посебну улогу у повезивању и опслуживању територије, односно њихове гравитације у којој се налазе прилази туристичким центрима и насељима као и путеви/стазе културе, бициклизма и друго); 3) секундарне туристичке просторе/дестинације и места претежно регионалног значаја, уз знатно односно мање учешће целогодишње понуде и то: градске туристичке центре националног значаја Ужице и Чачак и бањске туристичке центре националног значаја Овчар бању, Прибојску бању и Горњу Трепчу и остала бањска места регионалног значаја (посебно wellness ризорте); реке (Увац, Дрину, Лим, Западну Мораву и друге), језера, остала планинска подручја (Јадовник и друге) и садржаје понуде у простору у општинским центрима, традиционалним селима и другим насељима, објектима и природним и културним вредностима, као и кружне туре. 
	
	Планско опредељење је да се делови туристичких дестинација, као и други туристички простори, плански организују преко туристичких рејона у којима се може формирати интегрална туристичка понуда (до доношења акта о утврђивању туристичке регије у складу са Законом о туризму). Глобални зонинг релевантног дела територије Златиборског и Моравичког управног округа, плански је диференциран на четири туристичка рејона (по принципу просторно-технолошких целовитих функционалних целина), са 11 целовитих и међусобно интегрисаних комплекса туристичке понуде8 (са атрактивним међународно конкурентним развојним програмима), и плански рангиран на туристичка места (до доношења акта о одређивању – разврставању туристичких места у категорије од I до IV, у складу са Законом о туризму) и то:
	1) Тара – Ваљевско подрињске планине – Рудник (ТВПР)
	Рејон представља северни део туристичког простора „Западна Србија – југ”, захвата део Моравичког управног округа (општина Горњи Милановац) и део Златиборског управног округа (општине Косјерић и Бајина Башта са делом општине Пожега) и представља просторно – функционалну спону са туристичким простором „Западна Србија – север” (на подручју Колубарског и Мачванског управног округа). Главна туристичка понуда рејона развијаће се у општинским центарима уз интеграцију са бројним туристичким ресурсима и природним и културним вредностима у непосредном окружењу и то: Горњем Милановцу (на реци Дичини), насељу Рудник са Цвијићевим врхом (1132 м.н.в.) и Островицом (потенцијалним планинским туристичким парком са локалним скијалиштем), историјском месту Таково, Прањанима, етно селима (Коштунићи, Дружетићи на реци Каменици, Јежевица са хотелом и друго); Косјерић (на реци Скрапеж) са доминантно руралним туризмом (Ражана Скакавци, Сеча Река, Варда и друго). Јужне падине Сувобора (Рајац и Равна Гора), Маљена (Дивчибаре) и Повлена са Тометиним пољем у подгорини, представљају осовину развоја (на потезу Рајац-Равна Гора-Дивчибаре-Букови-Дреновачки Кик-Повлен-Бандера – Дебело Брдо-Пашина Раван-Зарожје до Соколине) са регионалним скијалиштем Повленом (1347 m.н.м.) и локалним скијалиштем Бандером и Соколином (1225 m.н.м.). Значајан део туристичке понуде представљају и: панорамски пут Ваљевско-подрињских планина (од села Маковиште под 
	
	Повленом, којим је могуће остварити везу до Кадињаче – историјски знаменитог места па даље преко Поникви, Шљивовице, Калуђерских Бара (Манастир Рача) ка Митровцу, Заовинама и Звијезди, односно преко Рогачице до Дрине, и узводно до општинског центра Бајине Баште, Перућца и Перућачког језера); Национални парк Тара (у спрези са Заовинским и Перућачким језером и Звијездом, као потенцијалним скијалиштем националног значаја); потез Перућачко језеро-Перућац-Бајина Башта-Рогачица као део трансграничног развојног коридора на граници према БиХ; и друго. Значајни комуникацијски објекти су: деоница пруге Београд-Бар (од тунела „Дреновачки кик”, преко железничке станице Ражана и Косјерић, до места Каленићи); државни путеви I реда (који пресецају територију, правцем север – југ и то: бр. 19.1 низ Дрину ка Ужицу; бр. 21 од Ваљева преко Косјерића ка Пожеги; бр. 22 од Љига преко Рудника и Горњег Милановца за Прељину); траса планираног аутопута Београд – Јужни Јадран која пролази долином између Рајца и Рудника поред Такова и Прањана и улази у пожешку котлину. Рејон источним делом гравитира аеродрому Лађевци, а западним делом аеродрому Поникве.
	Главна туристичка понуда рејона биће организована у следећим комплексима и местима:
	– туристички комплекс Тара-Подриње-Бајина Башта (ТВПР 1);
	– туристички комплекс Ваљевско-подрињске планине са Косјерићем (ТВПР 2); и
	– туристички комплекс Рудничко-Милановачки (ТВПР 3).
	2) рејон Полимља са Јадовником (ПЈ)
	Рејон представља југозападни део туристичког кластера „Западна Србија – југ”, захвата део Златиборског управног округа са општинама Прибој и Пријепоље и делом општине Нова Варош, представљајући просторно – функционалну спону са туристичким просторима у БиХ и Црној Гори (на које се ослања на западу). Главна туристичка понуда рејона развијаће се у општинским центрима Прибој и Пријепоље уз интеграцију са бројним туристичким ресурсима и природним и културним вредностима у непосредном окружењу: Прибојској Бањи; етно селима (Гостун, Сопотница, Јабука и друго); непокретним културним добрима (манастир Милешева и друго); реком Лим (рафтинг, спортски риболов и друго) од границе са Црном Гором до границе са Босном и Херцеговином са Потпећким језером; планинама Побијеник са Бораком (1423 m.н.м.) и Ветерником (1359 м.н.м, као потенцијалном регионалном скијалишту Прибоја), Равна Гора (1496 m.н.м., као регионалном скијалишту са Јабуком), Јадовник (1732 m.н.м. изнад Пријепоља и Милешеве, као потенцијално скијалиште националног ранга), Обер и Бандјер (1486 m.н.м. и 1445 m.н.м. на планини Јаворје у општини Прибој, као потенцијална скијалишта регионалног ранга) и друго. Значајни комуникациони објекти су: деоница пруге Београд – Бар (која улази из БиХ код места Штрпци и прати долину Лима дуж целе дестинације правцем север – југ до границе са Црном Гором код места Висока), државни путеви I реда (бр. 21 из правца Нове Вароши па долином Лима до границе са Црном Гором и бр. 8 који се из правца Сјенице спаја са бр. 21. Рејон у потпуности гравитира аеродрому Сјеница.
	Главна туристичка понуда рејона биће организована у следећим комплексима и местима:
	– туристички комплекс Полимље са Прибојем и бањом (ПЈ 1) и
	– туристички комплекс Пријепоље са Јадовником (ПЈ 2).
	3) Моравичко-Драгачевски рејон са Голијом (МДГ)
	Рејон представља источни део туристичког простора Западна Србија – југ, захвата делове Моравичког и Златиборског управног округа са градом Чачак и општинама Лучани и Ивањица са деловима општина Пожега и Ариље, и представља просторно-функционалну спону са туристичким простором „Средишње Србије” (на подручју Рашког управног округа), на који се ослања на истоку, односно са Златибором и Златарско-Пештерским туристичким рејоном, на који се ослања на западу и југу. Главна туристичка понуда рејона развијаће се у Чачку и општинским центарима (као потенцијалним пловима развоја) уз интеграцију са бројним туристичким ресурсима и природним и културним вредностима у непосредном окружењу и то: бањама (Горња Трепча, Слатинска бања и Овчар бања); комплексу манастира у Овчарско-Кабларској клисури; етно селима (Прислоница, Драгачица, Каона, Лиса, Кушићи, Девићи, Јездина – Придворица и друго); Гучи – сабориштем драгачевских трубача и међународним брендом Републике Србије; рекама (Западна Морава са језером Међувршје, Моравица, Студеница, Бјелица, Скрапеж, Дичина и Каменица); планином и парком природе Голија (са потенцијалним међународним скијалиштем Јанков Камен-1838 m.н.м., Царева Глава-1721 m.н.м., Врхови-1801 m.н.м. и Црни Врх-1795 m.н.м.) и остали планински простори (са потенцијалним скијалиштима националног и регионалног значаја) Радочело (1582 m.н.м.), Мучањ (1532 m.н.м.), Тиквеш (1504 m.н.м.) Југовац (1538 m.н.м.), Труба (1418 m.н.м.). Значајни комуникацијски објекти су: железничка пруга Краљево – Чачак – Пожега и железничка пруга Београд – Бар (деоница од Пожеге ка Ужицу); деонице државних путева I реда (бр. 21.1 долином Моравице па преко Голије на Дугу Пољану, бр. 22 Брђани – Прељине – Мрчајевци – Краљево, бр. 5 Прељина – Чачак – Пожега – Севојно – Ужице – Вишеград/БиХ); планирани аутопут Београд – Јужни Јадран са утврђеном трасом до Пожеге (одакле је за ово туристичко подручје најприхватљивија варијанта долином Моравице па преко Пештера за Црну Гору). Рејон северним делом гравитира аеродрому Лађевци, а јужним делом, аеродрому Сјеница. 
	
	Главна туристичка понуда рејона биће организована у следећим комплексима и местима:
	– туристички комплекс Чачанско-Драчеввски (МДГ 1);
	– туристички комплекс Ивањичко-Голијски (МДГ 2).
	4) Златибор са Златарско-Пештерским (Сјеничким) рејоном (ЗЗПС)
	Рејон представља средишни и јужни део туристичког простора Западна Србија – југ, захвата делове Моравичког и Златиборског управног округа са градом Ужице, општинама Чајетина и Сјеница и деловима општина Нова Варош, Ариље и Пожега. Представља просторно – функционалну спону са туристичким рејонима Тара-Ваљевско-подрињске планине-Рудник (на који се ослања на северу), Полимља са Јадовником (на који се ослања на југозападу) и Моравица-Драгачево са Голијом (на који се ослања на истоку), као и делом туристичког простора „Средишње Србије”, на подручју Рашког управног округа (на који се ослања на југу). Главна туристичка понуда рејона развијаће се у Ужицу и општинским центарима Чајетина, Нова Варош, Ариље и Сјеница (као потенцијалним пловима развоја) уз интеграцију са бројним туристичким ресурсима и природним и културним вредностима у непосредном окружењу и то: етно селима (Рибашевина, Гостинци, Врутци, Кремна, Мачкат, Сирогојно, Љубиш, Штитково и друго); парком природе Мокра Гора-Шарган са туристичком пругом Шарганска осмица са Дрвенградом и локалним скијалиштем Мокра Гора (1281 m.н.м.); језерима (Врутци, Радоињско, Златарско, Увачко и Рибничко); туристичким комплексима Златибора са Краљевим водама, Рибницом са Торничким скијалиштем (1496 m.н.м., националног значаја) и Водицама, као и Златара са Новом Вароши (скијалиштем регионалног значаја); планинама Чигота (1422 m.н.м.), Муртeница (1480 m.н.м.), Јаворје (1486 m.н.м.), Јавор/Боровац (1468 m.н.м.), Василин врх (1519 m.н.м.); Јанков врх (1427 m.н.м.); Градина (1306 m.н.м.); Златар/В. Кршева (1626 m.н.м.), Јадовник (1732 m.н.м.), Озрен (1617 m.н.м.), Ревуша (1693 m.н.м.), Јеленак (1617m.н.м.), Хомар (1462 m.н.м.), Жабрен (1416 m.н.м.), Смиљевац (1234 m.н.м.), Ћерет (1304 m.н.м.), Маја Аљит (1333 m.н.м.), Тисовац (1444 m.н.м.), Кобилица (1432 m.н.м.); Ђед (1444 m.н.м.); природним вредностима (СРП Увац, Ушачка пећина и друго), рекама (Ђетиња, Лужница, Скрапеж, Велики Рзав, Црни Рзав, Камешина река, Увац, Бистрица, Моравица, Приставица, Вапа, Брњачка река и Грабовница); и друго. Значајнији комуникацијски објекти су: деоница железничке пруге Београд – Бар од Пожеге преко Севојна, Ужица и Златибора (Рибница) до станице Јабланица/БиХ); државни путеви I реда (бр. 5, бр. 19.1., бр. 21, бр. 21.1., и бр. 8.) и траса планираног аутопута Београд Јужни Јадран. На простору дестинације налазе се два аеродрома Поникве и Сјеница (који отвара за ваздушни саобраћај и општине Тутин и Нови Пазар). 
	
	Главна туристичка понуда рејона биће организована у следећим комплексима:
	– туристички комплекс Златиборско-Ужички (ЗЗПС 1); 
	– туристички комплекс Ариљско-Рзавски (ЗЗПС 2);
	– туристички комплекс Златарско-Ново Варошки (ЗЗПС 3);
	– туристички комплекс Пештерско-Увачки (ЗЗПС 4).
	Концепт развоја четири туристичка рејона са једанаест комплекса и више места туристичке понуде засниваће се на следећим опредељењима: развоју туристичке супраструктуре-малих и средњих предузећа (специјализација, професионализација, одговорност, кооперација и интеграција и друго); развоју туристичке инфраструктуре као јавног интереса и приоритета у свим видовима стимулација (уз примену стандарда за квалитет и услуге туристичке инфраструктуре, увођење лиценци за пружање услуга у домену туристичке инфраструктуре, формирање фондова на нивоу кластера/портфолио производа, увођење механизама који се примењују у финансирању прибављања, уређења, опремања и коришћења јавног грађевинског земљишта и друго); развоју туристичких организација на локалном и регионалном нивоу, са довољним финансијским и људским ресурсима за обављање основних маркетиншких активности и преузимање функција дестинацијског менаџмента; планском уређењу и заштити простора за развој туризма; професионализацији људских ресурса и развој тржишта рада за туризам (уз бољу сарадњу образовних институција у туризму и приватног сектора у креирању едукационих и тренинг програма и друго); умрежавању са другим секторима који учествују у креирању нове вредности у туризму, уз проширење и повећање квалитета, активности и услуга које чине комплементарни пакет туристичке понуде; и подстицајима за иницирање развоја и финансирању приоритених пројеката туризма. Структурно различите и атрактивне активности планинског, бањског, одморишно-рекреативног, градског (манифестационог, пословног и конгресног), културолошког (културно историјског, етнолошког), еколошког, руралног, ловног, туризма на воденим површинама, викенд-излетничког и других видова туризма, представљаће језгро туристичке понуде рејона. Услов развоја туристичких комплекса је комплетирање туристичко рекреативне понуде и смештајних капацитета, остваривања боље заштите, презентације и туристичке интерпретације природних и културних вредности, квалитетнијег саобраћајног приступа уз боље интегрисање са градовима и општинским центрима као организационим језгрима понуде.
	––––––––––––––
	8 Критеријуми вредновања просторних потенцијала туристичких субдестинација/регија и локалитета (на основу којих идентификују комерцијалне вредности простора и дефинишу конкретни туристички производи и портфолији туристичких производа) су: 1) 
	капитални ресурси и то – планине (скијалиште – локално, регионално, нацаионално и међународно); језера/реке (пловне – канутинг/рафтинг); трасе итинерера (културолошких, панорамских/амбијенталних); заштићена природна добра; руралне зоне; 2) 
	полови развоја и то – туристича места (центри, насеља, бање и друго); 3) 
	осовине развоја и то – коридори (државних путева I и II реда, трасе итинерера, железничке пруге); 4) 
	комуникативност са међународним тржиштем (потенцијални аеродроми, путни коридори, пловни путеви (крузинг, јахтинг, евро руте – бициклистичке, планинарске, пешачке).
	
	5. Инфраструктурни системи (Реферална карта 2)
	5.1. Саобраћај
	Друмски саобраћај 
	Побољшање саобраћајне доступности, повећање капацитета и побољшање нивоа саобраћајних услуга на путној мрежи оствариће се применом следећих решења:
	1. Ревитализацијом, реконструкцијом и модернизацијом државних путева. На основу анализе техничко-експлоатационих карактеристика, а у циљу довођења у склад са њиховим ширим значајем и формирања ефикасног система, планира се: 
	
	– генерално, отклањање недостатака на мрежи ДП I реда у циљу модернизације, осавремењавања и реконструкције елемената путева који не задовољавају стандарде, пре свега на путевима бр. 8, бр. 21 и бр. 21.1;
	– изградња тунела у масиву Кадињаче на ДП I реда бр. 19.1 у циљу побољшања везе између Бајине Баште и Ужица и потенцијална изгрдања тунела у масиву Маљена на ДП I реда бр. 21;
	– измештање деонице ДП I реда бр. 21 у зони планираних хидроцентрала „Бродарево 1” и „Бродарево 2” на реци Лим, изградњом тунелских деоница; 
	
	– санација клизишта на деоницама које пролазе кроз брдско-планинске пределе; 
	
	– рехабилитација и завршетак изградње ДП II реда бр. 231 од Сјенице до Карајукића бунара, у дужини од око 35,5 km;
	– реконструкција ДП II реда бр. 263 на деоници Косјерић – Бајина Башта, у дужини од 25,0 km;
	– реконструкција ДП II реда бр. 227а, Лучани – Марковица, односно пут Чачак – Лучани преко Марковице, који се одваја од ДП I реда бр. 5, у насељу Паковраће у дужини од 16,97 km;
	– рехабилитација и реконструкција ДП II реда бр. 272 од границе са општином Ивањица до везе са путем бр. 236 у дужини од 27 km; 
	
	– реконструкција ДП II реда бр. 263 на деоници Косјерић – Бајина Башта, у дужини од 25 km са измештањем на обилазницу према Цементари кроз насеља Брајковићи и Галовићи и скретањем у Сечој реци, после цркве, кроз Зариће и Божинац, према Бајиној Башти; и
	– реконструкција и рехабилитација постојећих општинских путних праваца у циљу бољег међусобног повезивања насеља са општинским центрима. Активности је потребно усмерити пре свега на обнову коловозног застора постојећих путева имајући у виду да је преко 54% мреже општинских путева без савременог коловоза.
	2. Комплетирањем путне мреже, и то:
	– реализација западноморавског аутопутског коридора Е-761 Појате – Крушевац – Краљево – Чачак – Пожега – Ужице – Котроман (граница са Републиком Српском), који прати коридор постојећег ДП бр. 5, са остваривањем везе према Крагујевцу;
	– реализација аутопутског коридора Београд – Јужни Јадран (Генерални пројекат деонице Пожега – Бољари даје предност Источном (Ивањичком) коридору, који има три варијанте);
	– изградња недостајуће деонице на ДП I реда бр. 21.1 од Куманице до границе са Републиком Црном Гором, у дужини од 35,5 km;
	– завршетак изградње недостајуће деонице ДП I реда бр. 8 од Аљиновића (Сјеница) до манастира Милешево (Пријепоље) за коју је неопходна израда студијске и техничке документације у складу са Уредбом о критеријумима за категоризацију државних путева („Службени гласник РС”, број 37/09); 
	
	– повезивање ДП II реда бр. 126 (Топола-Рудник) са аутопутским правцем Београд – Јужни Јадран;
	– реализација саобраћајнице, у рангу ДП II реда, која би повезивала туристичке локалитете у Националном прку „Тара”, у дужини од око 48,0 km;
	– изградња саобраћајнице у рангу ДП II реда у западном делу општине Прибој у циљу „отварања” средишњих и западних делова Општине без непотребних прелазака државне границе;
	– изградња недостајућих деоница на ДП II реда, у укупној дужини од око 185,0 km; 
	
	– изградња пута на релацији Прибој – Добриловићи – Голешко брдо – Прибојска Голеша – Херцеговачка Голеша веза са ДП II реда бр. 114, у циљу избегавања прелазака државне границе;
	– изградња пута на релацији Прибојска бања – Јабука – манастир Увац – Торник –Рибница – Чајетина – веза са ДП II реда бр. 253, у циљу остваривања најкраће везе Ужице – Прибој.
	– изградња обилазница око: Чачка, са северне стране имајући у виду да је постојећа обилазница преоптерећена изграђеним привредним објектима и са великим бројем раскрсница у нивоу; Мрчајеваца и Бреснице измештањем ДП I реда бр. 5 и бр. 21; Пожеге, изградњом западног дела обилазнице у циљу повезивања ДП I реда бр. 5 и бр. 21 (обилазница за Косјерић); Ужица, завршетак изградње; Бајине Баште, на ДП I реда бр. 19.1; Косјерића, која би повезивала ДП II реда бр. 263 са ДП I реда бр. 21; и Сјенице, која обухвата ДП I реда бр. 8 и ДП II реда 117 формирајући прстен.
	– изградња нових општинских праваца у циљу бољег међусобног повезивања насеља са општинским центрима, центрима заједнице насеља, насељима у суседним општинама и туристичким локалитетима.
	3. Повећањем безбедности одвијања саобраћаја на путевима формирањем уличног профила пута у градским подручјима, уз одржавање проходности током целе године, постављање и реконструкцију путне и туристичке сигнализације и успостављање рестриктивног режима саобраћаја на заштићеним подручјима.
	Јавни саобраћај
	Развој јавног саобраћаја потребно је усмерити ка: његовој модернизацији уз организовање сезонских линија намењених туристима; давању приоритета овом виду саобраћаја у односу на индивидуални, поготово у централним зонама насеља; оспособљавању путне мреже за безбедно одвијање јавног приградског саобраћаја; и формирању аутобуских стајалишта на „отвореним” путним правцима у облику „ниша”, како би се повећала безбедност путника при уласку и изласку из возила. Аутобуски систем тренутно остаје примарни носилац јавног приградског и међуградског саобраћаја, док је у будућности потребно интензивирати напоре на активнијем укључивању локалног железничког и речног саобраћаја у превозу путника. 
	
	Железнички саобраћај
	Развојем железничке инфраструктуре ће се повећати степен саобраћајне доступности у односу на централну Србију и суседне регионе. планско опредељење је:
	– ревитализација и модернизација пруге Београд – Бар у циљу њеног оспособљавања за интермодални транспорт, са доградњом неопходних капацитета;
	– ревитализација и модернизација пруге Пожега-Краљево-Сталаћ;
	– изградња комплекса заједничког друмско-железничког граничног прелаза Котроман, на прузи узаног колосека између Републике Србије и БиХ;
	– продужење пруге узаног колосека Мокра Гора – Шарган Витаси до железничке станице Бранешци на прузи Београд – Врбница – Бар коридором који прати трасу државног пута II реда бр. 112;
	– очување коридора за једноколосечну пругу Чачак-Горњи Милановац-Топола и даље ка Аранђеловцу и Младеновцу;
	– обезбеђење путно-пружних прелаза и уређење станичних тргова и станица; и
	– код укрштања путева и пруга вишег ранга предвидети обезбеђења ових укрсних места и њихову реконсрукцију са изградњом денивелисаних укрштаја;
	– примена савремених мера за обезбеђивање саобраћаја и савремених технологија интермодалног транспорта.
	Даље студијско и пројектно истраживање захтева решења којима се предвиђа продужење железничке пруге узаног колосека од железничке станице Бранешци преко Чајетине и Партизанских Вода (где је могуће водити пругу као лаки шински систем) до Рибничког језера или Торника и изградња крака пруге узаног колосека од Кремана до планине Таре, као и реализација потенцијалног шинског система који би повезивао центар Нове Вароши са скијалиштем Бријезда.
	Остала саобраћајна инфраструктура
	У циљу развоја планског подручја, повећања мобилности становништва, интегрисања насеља и заштите подручја и побољшања туристичке понуде, предвиђа се:
	– активирање аеродрома „Поникве” и аеродрома у Сјеници за цивилни ваздушни саобраћај, изградња спортског аеродрома на територији општине Ивањица у зони Међуречја, реконструкција и модернизација спортских аеродрома у Прељини (Чачак) и Лучицама (Пријепоље) и реализација хелидрома у близини већих туристичких центара;
	– реализација бициклистичких стаза и повезивања са међународним коридором EuroVelo 11 преко западноморавског бициклистичког коридора, уз изградњу пешачких и планинарских стаза до туристичких локалитета;
	– реализација логистичких центара у Ужицу (Севојно) и Чачку и, након реализације аутопута Београд – Јужни Јадран, у зони Сјенице; и
	– модернизација граничних прелаза у складу са стандардима Европске уније и завршетак изградње граничног прелаза са БиХ: Бачевци – Факовићи (БиХ), са изградњом новог моста преко реке Дрине.
	5.2. Водопривреда
	5.2.1. Општа концепција развоја интегралних водних система
	План развоја водопривредне инфраструктуре засниваће се на успостављању интегралних регионалних вишенаменских система за уређење, коришћење и заштиту вода и сливова Дрине, Лима, Рзава, Увца, Западне Мораве,. који имају знатно шири просторни обухват. Концепција интегралног коришћења, уређења и заштите водних ресурса заснива се на: 
	
	– трајном решењу снабдевања водом насеља, са обезбеђеношћу од 97%, са нормама које се користе у свету (300 L/станов/дан.) и редукцијама потрошње у кризним периодима не већим од 30%; 
	
	– снабдевању индустрија: која тражи воду највишег квалитета из водоводних система (прехрамбена, виши нивои финализације) – према конкретним потребама, у условима рационализације потрошње, са обезбеђеношћу од 97%; и којоима је потребна вода за технолошке потребе у оквиру зона у речним долинама (Севојно, Чачак, Прибој, Пријепоље, Ужице, Нова Варош, итд.) из водотока и из алувиона који се не третирају као изворишта за снабдевање насеља; 
	
	– проширењу хидроенергетског коришћења: акумулација увачке каскаде реализацијом РХЕ „Бистрица 2”, као вршне регулационе електране, која превазилази конзумни ниво Републике Србије и уклапа се у критеријумске захтеве ЕЕС Јужне Европе; и Лима каскадом проточних ХЕ низводно и узводно од Бродарева све до границе са Црном Гором; и
	– заштити градова од стогодишњих великих вода (Qvv 1%), и свих долинских насеља и осталих насеља крај водотока од тзв. педесетогодишњих великих вода (Qvv 2%); и антиерозионој заштити и уређењу сливова, применом техничких и биолошких мера заштите; приоритетно сливова акумулација. 
	
	Табела III-4: Потенцијални профили за реализацију већих акумулација на подручју Просторног плана
	
		
			
				
				Акумулација
				
				Река
				
				Најближе насеље
				
				КНУ (mнм)
				
				V, 106 m3
				
				
				Намена
			
		
		
			
				
				Тегаре 9
				
				Дрина 
				
				Бајина Башта
				
				220
				
				
				В,О,П, Н,Е,Р,Т
			
			
				
				Рогачица
				
				Дрина 
				
				Бајина Башта
				
				220
				
				
				В,О,П,Н,Е,Р,Т
			
			
				
				Рокци
				
				Ношница
				
				Ивањица
				
				640
				
				83 
				
				В,О,П, Н,Е,Р,Т
			
			
				
				Куманица
				
				Моравица
				
				Ивањица
				
				710
				
				21
				
				В,О, П, Е, Р,Т
			
			
				
				Дубравица
				
				Грабовица
				
				Ивањица
				
				535
				
				30
				
				В,О, П, Е, Р, Т
			
			
				
				Вел. Орловача 10
				
				В.Рзав
				
				Ариље
				
				582/690 
				
				87/900
				
				В,О,Н,Е,Р, Т
			
			
				
				Роге
				
				В.Рзав
				
				Ариље
				
				513
				
				160
				
				В,О,Н,Е,Р, Т
			
			
				
				Сврачково
				
				В.Рзав
				
				Ариље
				
				421
				
				27
				
				В,О, Е, Р, Т
			
			
				
				Бела Стена 11
				
				Лопатница
				
				Краљево
				
				460
				
				65
				
				В,О, Е, Р, Т
			
			
				
				Сеча река
				
				Скрапеж
				
				Косјерић
				
				465
				
				17 
				
				В,О, И, Р, Т
			
			
				
				Бродарево -узводно
				
				Лим
				
				Бродарево
				
				519
				
				4 
				
				Е, Р, Т
			
			
				
				Бродарево -низводно
				
				Лим
				
				Бродарево
				
				488
				
				10
				
				Е, Р, Т
			
			
				
				Клак
				
				Увац
				
				Нова Варош
				
				812 
				
				80
				
				Е, Р, Т
			
			
				
				Бела Вода 12
				
				Људска река
				
				Сјеница
				
				880
				
				60
				
				В,О,
			
		
	
	Легенда за намене акумулација: Е – енергетика, О – оплемењавање малих вода, П – контрола поплава, В – снабдевање водом насеља, Н – наводњавање, И – снабдевање водом индустрије, Р – рибарство, Т – туризам и рекреација
	Планирају се: два регионална система за обезбеђење воде највишег квалитета (Западноморавско-рзавски регионални систем са три подсистема и Ибарско-шумадијски регионални систем) и два речна система коришћења, уређења и заштите вода (Западноморавски речни систем и Речни систем Дрине са Лимом). Поред реализованих осам водоакумулација (Увац, Кокин Брод, Радоиња, Бајина Башта, Лазићи, Потпећ, Врутци и Међувршје) у склопу регионалних водопривредних система (чији су параметри дати у у поглављу I Полазне основе, 3.1.4. Постојеће стање водопривредне инфраструктуре, Табела I-15), планира се изградња већег броја вишенаменских акумулација (Табела III-4).
	––––––––––––––
	9 За Тегаре и Рогачицу још није дефинитивно утврђена конфигурација, коте и запремине акумулација на подручју општине Бајина Башта. У зони града постоји ограничавајућа кота 220 mнм коју не треба прекорачити, а која је врло погодна за складно повезивање града Бајина Башта са дринском акваторијом у зони града.
	10 На реци Велики Рзав у граду Ужице налази се и потенцијално место – једино такво у Србији – за реализацију акумулације за обезбеђење стратешке резерве воде Републике Србије за кризне ситуације. То је акумулација Велика Орловача, могуће запремине до близу милијарду m3. Та акумулација би била изузетно важна за Србију, јер би могла да оствари тзв. вишегодишње регулисање протока и обезбеди воду за све кориснике и екосистеме на читавом току Западне и Велике Мораве и у посебно кризним маловодним периодима. Пошто у условима глобалних климатских промена долази до веома озбиљног погоршавања управо екстремних феномена, у које спадају и феномени малих вода, тај објекат је од највишег националног значаја. Као чеона акумулација у каскади од три акумулације на В. Рзаву, она би обезбедила оптималан рад читавог тог система (рад са вишим котама низводних акумулација и хидроелектрана Роге и Сврачково, испорука већих гарантованих снага, веће гарантоване испоруке воде на читавом потезу Моравице, Западне и Велике Мораве) Та акумулација би имала изузетно корисне утицаје на еколошко, социјално и урбано окружење. У табели се за тај објекат наводе две коте: сада планирана, са нормалним успором НУ = 582 mnm i запремином од 87×106 m3, и условна, геотехнички и хидрограђевински остварљива кота од око 690 mнм, која би са браном од око 200 m обезбеђивала акумулацију од око 900×106 m3, највећу такве врсте у Србији. Та друга запремина би омогућавала да се у критичним маловодним периодима, који ће бити све дужи и са све мањим водама, протоци на току Западне и Велике Мораве повећају за 40÷50 m3/s, што би отклонило садашња водопривредна ограничења у тим долинама, која се у ППРС третирају као „појасеви интензивнијег развоја I нивоа значајности”.
	11 Брана је у граду Краљево, зона утицаја је и у граду Чачак.
	12 Брана је у општини Нови Пазар, а већи део акумулације и зоне заштите су у општини Сјеница.
	
	5.2.2. Регионални системи за воду највишег квалитета
	Критеријуми развоја система за обезбеђење воде највишег квалитета су: заштита и обнова свих локалних изворишта, како би се до насеља допремала само недостајућа количина воде; повезивање сеоских насеља на регионалне системе (уз испуњавање одређених услова – реализација мерног система у циљу праћења потрошње и губитака, смањење губитака у мрежи на мање од 20% уз увођење мерних уређаја ради контроле губитака, успостављење реалних цена воде које подразумевају покривање свих трошкова просте репродукције, дела проширене репродукције и трошкова заштите изворишта); обнова сеоских водовода и мањих водовода реализованих само за групе домаћинстава и њихово повезивање у веће целине, ради поузданијег функционисања; изградња нових резервоара изнад сваког већег конзумног подручја у циљу обезбеђења хидраулички стабилнијег и поузданијег функционисање система (са специфичним запреминама резервоара не мањим од 300, пожељније до 400 L/корисник); постепена замена магистралних довода; одржавање изворишта подземних вода у радном стању (уз адекватну заштиту), за случај хаваријских ситуација и за снабдевање привреде.
	Планирају се два регионална система за обезбеђење воде највишег квалитета, и то: 
	
	1. Западноморавско-рзавски регионални систем, са три подсистема (који сада раде аутономно) који ће се у перспективи функционално повезивати, ради повећања поузданости и функционалности, и то:
	– Подсистем Рзав (већим делом формиран) у функцији снабдевања насеља на подручју општина Ариље, Пожега, Лучани, Чачак и Горњи Милановац. Планира се реализација: кључног објекта – акумулације „Сврачково” на Великом Рзаву (приоритет за реализацију) и доводног цевовода из акумулације до постојећег ППВ у Ариљу (за које је предвиђен развој II фазе); ксо и реализација узводног наставка Рзавске каскаде са акумулацијама „Роге” и „Велика Орловача”;
	– Подсистем Западна Морава, са ослонцем на акумулацију „Врутци” на Ђетињи, у функцији Ужичког водоводног субсистема (насеља од Ужица до Севојна) и са другим водоводима (који имају имају карактер субсистема са властитим извориштима, који ће се касније касније постепено повезивати у системе вишег реда) Ивањице (изворишта из Рзињске реке и Дрвничког потока у сливу Моравице и водозахват „Куманица” капацитета око 240 L/s која му омогућавају да се развија као поуздан аутономан субсистем), Косјерића (изворишта у сливу Скрапежа, Таорско врело са око33 l/s), сеоских насеља (у општинама Пожега, Косјерић (изворишта у сливу Скрапежа), Чачак и Горњи Милановац (која су ван обухвата регионалног довода са Рзава). Планира се реализација: акумулације „Сеча Река” на Скрапежу, „Рокци” на Ношници, „Куманица” на Моравици, „Дубравица” на Грабовици, изградња ППВ у Међуречју (Ивањица). 
	
	– Подсистем Увца, Лима и Дрине, са водоводним субсистемима Сјеница (извориште Зарудине и Врело, уз могућност проширења ка изворишном делу Увца уз неопходну заштититу), Пештерски водовод (Ђерекарско врело и мања изворишта), Нова Варош (са више расутих изворишта капацитета око 35 l/s), Пријепоље (више извориште), Прибој (водостан ХЕ „Бистрица” и други), Чајетина/Златибор (изворишта у сливу Црног Рзава) и Бајина Башта, који тренутно функционишу аутономно и поуздано ослоњени на довољно локалних изворишта. Планира се: довођење воде са Увачког (Сјеничког језера) у Нову Варош (а у међувремену се капацитети могу одржавати у потребним границама коришћењем извора Црно Врело и Пећина); по потреби повезивање водовода Пријепоља на водостан ХЕ „Бистица”, као и Бајина Башта на водостан РХЕ „Бајина Башта”; проширење изворишта сливу Црног Рзава, у случају пораста потрошње на платоу Златибора. У неким деловима подручја, а посебно на Пештеру, проблем обезбеђења воде за сточарство решаваће се: изградњом резервоара на пасиштима, који би се пунили из извора у водном делу године; пумпањем воде са нижих изворишта у зоне пасишта; изградњом малих акумулација на привременим водотоцима; преграђивањем уставама магистралног канала код Карајукића Бунара, којим се преводи вода према сливу Вапе, како би се у њему обезбедила вода за напајање стоке. 
	
	У будућности се предвиђа могућност спајања подсистема Увац са Рзавским подсистемом, са превођењем дела воде из Увца (из акумулације „Радоиња”) у слив Великог Рзава (акумулацију Велика Орловача, тунелом у Белу реку), чиме би се формирао највећи регионални систем Републике Србије и створила могућност да се вода преко Рзавског подсистема допрема у маловодни централни део Републике Србије (све до београдског конзумног подручја). 
	
	2. Ибарско-шумадијски регионални систем, коме на подручју Просторног плана припада само део слива Људске реке, на коме ће се лоцирати акумулација Беле Воде (важна за снабдевање водом града Нови Пазар).
	5.2.3. Речни системи
	На подручју Просторног плана развијаће се речни системи (који се ослањају на реализоване и планиране водоакумулације), за уређење водних режима, коришћење (хидроелектране, захвати система на наводњавање) и заштита вода (ППОВ насеља и индустрија укључујући и мере на уређењу вода и водотока, заштиту квалитета вода и друго):
	– Западноморавски речни систем, са акумулацијама у сливу Западне Мораве; објекти речног система су: (а) постојеће и планиране хидроелектране уз сваку од брана и акумулација на Великом Рзаву (Сврачково, Роге, Орловача), сливу Моравице (Рокци, Куманица, Дубравица, Грабовица), Скрапежу (Сеча Река), као и деривациона ХЕ „Бела Река” у случају превођења воде уз Увца у Белу реку и сливу Великог Рзава; и МХЕ које се могу градити на свим местима на којима се не угрожавају велики објекти регионалних и речних система и други корисници простора; (б) ППОВ великих насеља и већих индустрија (које користе постројења општег типа да би завршиле процес пречишћавања након предтретмана у властитим предузећима): Горњи Милановац (постојеће), Чачак, Лучани, Ивањица, Пожега, Ариље, Косјерић, Ужице као и индустрија Севојна и других предузећа (Чачак, Лучане). 
	
	Речни систем Дрине са Лимом, са акумулацијама на Дрини, Лиму и Увцу; објекти речног система су: а. постојеће и планиране акумулацијаме на Средњој Дрини (Тегаре, Рогачица), Лиму (каскада мањих објеката на потезу од Пријепоља до границе са Црном Гором), Увцу (Клак којом се повећава запремина и подиже КНУ за око 3 m постојеће акумулације „Радоиња”); део система акумулација је и Заовинско језеро на Белом Рзаву (брана Лазићи), које служи као горњи базен РХЕ „Бајина Башта”. и има утицај на побољшање водних режима; б. постојеће ХЕ (на Дрини, Лиму и Увцу) и планиране на средњој Дрини (бар две степенице у каскади која се делом налази на подручју Златиборског региона – Тегаре и Рогачица, односно друго варијантно решење са 4 проточне ниске ХЕ у општини Бајина Башта: Мала Бајина Башта, Мала Рогачица, Оклетац и Бачевци), Лиму (на потезу узводно од Пријепоља до границе са Црном Гором каскада мањих степеница, а на потезу низводно од Прибоја једна или две прибранске ХЕ, при чему је могуће реализовати и заједничке проточне ХЕ са Републиком Српском); в. ППОВ великих насеља и већих индустрија у Сјеници, Бродареву, Пријепољу, Прибоју, Новој Вароши, Бајиној Башти, Чајетини/Златибору. 
	
	На подручју Просторног плана су, због орографских, климатских и педолошких услова, доста ограничени земљишни ресурси у класама погодним за реализацију већих система за наводњавање (осим у локалним условима, на нивоу индивидуалних домаћинстава). Није економски сврсисходно наводњавање стандардних ратарских култура, већ се треба оријентисати на наводњавање плантажних култура (воћњаци, малињаци) и повртарских култура у условима интензивне производње у пластеницима (у оба случаја применом методе „кап по кап” због штедње воде). Акумулације на Дрини, посебно акумулација Тегаре, треба да омогуће и делимично обезбеђивање воде за наводњавање у Подрињу и Мачви. Значај има и обнова бране Парменац на З.аападној Морави у оквиру радова на обнови и стављање у функцију дела система за наводњавање „Чачак” који је још увек могуће привести функцији.
	Вода за технолошке потребе се обезбеђује из следећих изворишта: а. из алувиона који се не користе нити се планирају за снабдевање водом; б. захватима из Дрине, Лима, Западне Мораве, Моравице, Бистрице – под условом да се обезбеди гарантовани проток, у складу са критеријумима који су усвојени у Србији за дефинисање протока који се мора обезбедити низводно од водозахвата; мреже малих акумулација; и друго. Ради смањивања специфичне потрошње воде за технолошке потребе треба користити пречишћавање и рециркулацију, а отпадне воде се не смеју враћати у реципијент без пречишћавања. Индустрије које своје отпадне воде упуштају у градску канализацију морају их пречишћавати до нивоа квалитета који је у складу са Правилником о максимално допустивим концентрацијама (у даљем тексту: МДК) опасних материја које се смеју испуштати у канализационе системе насеља. 
	
	5.3. Енергетика
	Развој енергетске инфраструктуре на планском подручју засниваће се на: успостављању ефикасног система планског управљања и експлоатације изграђених енергетских ресурса, уз примену савремених решења и модернизације постојећег система преноса, изградње нових и дистрибуције енергије према међународним стандардима; стварању услова за континуирано, поуздано и рационално напајање електричном енергијом подручја и интензивирање коришћења обновљивих извора енергије.
	Електроенергетску мрежу формираће постојећи и планирани напојни водови, дистрибутивни водови и објекти. Развој електроенергетске мреже и објеката (по напонским нивоима) обухвата:
	– реконструкција постојећих ТС 220/35 kV„Бајина Башта” и ТС 220/110 kV „Пожега” (прелазак на напон од 400 kV);
	– изградња једне нове ТС 220/110 kV: „Бистрица”;
	– изградња 11 нових ТС 110/х kV: ТС 110/10 kV „Чачак 4”, „Чачак 5”, „Чачак 6”, „Чачак 7”, „Чачак 8”, „Чачак 9”, „Мрчајевци” (у првој фази као ТС 35/10 kV), ТС 110/35 kV „Ужице 2”, „Горњи Милановац 2”, „Горњи Милановац” (у близини постојеће ТС 35/10 kV„Горњи Милановац 4”); завршетак изградње ТС 110/35/10 kV Ариље; замена већег броја трансформатора 110/35 kV новим трансформаторима снаге 31,5 MVA; 
	
	– 22 нове ТС 35/10 kV „Чачак 4”, „Око”, „Пожега 6”, „Милићево село”, „Брдо Златар”, „Ивање”, „Велика Жупа”, „Сељашница”, „Пријепоље 2”, „Дајићи”, „Казаница”, „Бели камен”, „Рибница”, „Брана Лазић”, „Митровац”, „Калуђерске баре”, „Тавани”, „Мокра Гора”, „Рогачица”, „Доварје”, „Дивљака”; изградња ТС 35/10 kV на ДВ који повезује ТС 110/35 kV „Горњи Милановац” са ТС 35/10 kV „Рудник”; замена трансформатора 35/10 kV новим трансформаторима снаге 4 MVA и 8 MVA,
	– изградња 400 kV далековода и то: двоструког ДВ 400 kV од планиране ТС 400/x kV „Бајина Башта” (реконструисане постојеће ТС 220/35 kV„Бајина Башта”) до Пљевља (Република Црна Гора) са увођењем у планирану РХЕ „Бистрица”; двоструког ДВ 400 kV од планиране ТС 400/x kV „Бајина Башта” до ТС „Обреновац А”; ДВ 400 kV ТС 400/x kV „Бајина Башта” – ТС 400/x kV„Пожега” – „Краљево 3”;
	– изградња 220 kV далековода и то: на релацији Пљевља (Република Црна Гора)-Бистрица-Ивањица-Краљево; увођење далековода 220 kV бр. 266 „Пожега”-„Пљевља” и 203/2 „Вардиште”– „ХЕ Бистрица” у планирану ТС 220/110 kV „Бистрица”;
	– изградња 110 kV далековода и то: двоструког далековода ДВ 110 kV од постојеће ТС 220/110 kV „Чачак 3” преко нове ТС 110/10 kV „Чачак 5” и нове ТС 110/10 kV „Чачак 9” до нове ТС 110/10 kV „Чачак 4”; изградња двоструког ДВ 110 kV од постојеће ТС 220/110 kV „Чачак 3” преко постојеће ТС 110/35/10 kV „Чачак 2” 
	до нове ТС 110/10 kV „Чачак 6”; изградња двоструког ДВ 110 kV од постојеће ТС 220/110 kV „Чачак 3” до нове ТС 110/10 kV „Чачак 7”; изградња двоструког ДВ 110 kV од постојећег ДВ 110 kV бр.182 до нове ТС 110/10 kV „Чачак 8”; изградња ДВ 110 kV Ивањица – Гуча; изградња ДВ Пожега – Ивањица; изградња ДВ Кнић – Горњи Милановац, изградња двоструког ДВ 110 kV од постојећег ДВ 110 kV бр.182 до нове ТС 110/35 kV„Горњи Милановац”; изградња ДВ 110 kV Ариље – ХЕ „Ариље 2”; реконструкција далековода 110 kV за ТС 110/35 kV Пријепоље; реконструкција далековода 110 kV „Севојно”– „Косјерић”, „Косјерић”– „Ваљево”; и увођење далековода 110 kV „Златибор 2”-„Кокин Брод” и „Кокин Брод”– „Потпећ” у планирану ТС 220/110 kV „Бистрица”;
	– изградња 35 kV далековода: „Гуча – Гуча 1”, „Гуча – Лучани”, од ТС 35/10 kV „ИКГ” до најближег стуба на 35 kV далеководу „Гуча-Котража”, ТС 110/35 kV „Нова Варош”– ТС 35/10 kV „Брдо Златар”, „Ивање – Велика Жупа”, прикључни 35 kV далековод за ТС 35/10 kV „Ивање”, двојни прикључни 35 kV далековод за ТС 35/10 kV „Велика Жупа”, прикључни 35 kV далеководза ТС 35/10 kV „Пријепоље 2”, прикључни 35 kV далеководза ТС 35/10 kV „Сељашница”, „Куманица-Дајићи”, прикључни 35 kV далековод за ТС 35/10 kV „Црњево”, прикључни 35 kV далековод за ТС 35/10 kV „Црњево”, „Чачак 1 – Заблаће – Бресница”, „Кошутњак – Сепарација – Брезак”, прикључни 35 kV далековод за ТС 35/10 kV „Горњи Милановац”, двоструки далековод ДВ 35 kV од ТС 220/35 kV„Бајина Башта” до ТС 35/10 kV „Бајина Башта”, „Слобода – Калуђерске баре”, ТС 220/35 kV „Бајина Башта – Калуђерске баре”, ТС 220/35 kV „Бајина Башта – Перућац”, „Перућац – Митровац – Метељка”, „Дрина – Рогачица”, „Злодол – Рогачица”, „Калуђерске баре – Кремна”, „Кремна – Мокра Гора”, ТС 110/35 kV „Косјерић – Тавани”, од стуба код ТС 35/10 kV „Рожана-Тавани”, „Рибница – Бели камен”, „од Вилиџа – Око”, двоструки ДВ 35 kV од ТС 35/10 kV „Доварје” до ТС 110/35 kV „Ужице 2”, одвојни ДВ 35 kV далековод за ТС 110/35 kV „Ужице 2”, „Ариље 2 – Ариље 1”, „ХЕ Ариље 1 – Шевељ”, „ХЕ Ариље 1 – Ариље 2”.
	Предвиђена је изградња разводног гасовода на деоници Ариље-Ивањица и наставак до Голије, са МРС „Ивањица” и МРС „Голија”, као и продужење разводног гасовода од Златибора, поред планине Торник, за Прибој и Нову Варош и деонице за Пријепоље и Сјеницу и изградња главних МРС „Прибој”, „Нова Варош”, „Пријепоље” и „Сјеница”. Планирани гасоводи имају већим делом транзитни карактер највишег ранга у Републици Србији, а на местима ГМРС се остварују дистрибуције градским гасоводима и дистрибутивним гасоводима.
	Предвиђено је коришћење ОИЕ, у првом реду хидроенергије изградњом МХЕ, као и осталих видова енергије (енергија ветра, геотермална енергија, сунчева енергија, биомаса и друго). Једно могуће решење је и градња 4 проточне ниске ХЕ у општини Бајина Башта: Мала Бајина Башта, Мала Рогачица, Оклетац и Бачевци.
	Предвиђене су потенцијалне локације за минимум 213 МХЕ укупне снаге од око 100 MW и укупне производње од око 
	375 MWh. Број МХЕ по градовима/општинама, снага и производња приказани су у Табели III-5., на рефералној карти (оријентациони положај водозахвата) и табеларно– условним координатама тачака у Документационој основи Просторног плана (уз могућност провере потенцијала и будуће изградње МХЕ, у складу са ППРС и важећим прописима). Изградња МХЕ је планирана искључиво за коришћење хидропотенцијала са малим улагањима, према планској документацији, тако да не угрожавају еколошку равнотежу, а да буду од користи за повећање сигурности снабдевања електричном енергијом. Димензионисање МХЕ ће стриктно бити у складу са природним протоцима и падовима водотока. Изградња МХЕ према утврђеним потенцијалима повећаће сигурност у напајању електричном енергијом насеља, алтернативне сеоске економије, као и туристичко-рекреативне инфраструктуре на подручју Просторног плана. Повезивање планираних МХЕ на електроенергетски систем генерално ће се вршити ваздушним или кабловским ДВ на постојећу или планирану ДВ 10(20) kV мрежу и објекте. Детаљнији услови изградње и повезивања МХЕ са електроенергетском мрежом (траса далековода, напонски ниво и место повезивања) утврдиће се са надлежним електродистрибутивним предузећем и предузећем надлежним за газдовање објектима водопривредних система, те условима завода надлежних за заштиту природних и културних добара. 
	
	Табела III-5: Карактеристике потенцијалних МХЕ по градовима/општинама*
	
		
			
				
				Град/општина
				
				Укупно МХЕ
				
				Процењена
				снага (кW)
				
				Могућа
				производња (хиљ. kWh)
			
		
		
			
				
				Ужице
				
				12
				
				5.346
				
				17.928
			
			
				
				Бајина Башта
				
				19
				
				7.640
				
				27.395
			
			
				
				Косјерић
				
				5
				
				1.833
				
				6.508
			
			
				
				Чајетина
				
				19
				
				8.625
				
				32.877
			
			
				
				Ивањица
				
				64
				
				34.300
				
				121.203
			
			
				
				Лучани
				
				3
				
				520
				
				2.286
			
			
				
				Ариље
				
				6
				
				4.655
				
				20.283
			
			
				
				Прибој
				
				16
				
				9.875
				
				35.318
			
			
				
				Нова Варош
				
				21
				
				8.310
				
				36.832
			
			
				
				Пријепоље
				
				47
				
				18.800
				
				73.971
			
			
				
				Сјеница
				
				1
				
				210
				
				883
			
			
				
				УКУПНО
				
				213
				
				100.114
				
				375.484
			
		
	
	Поред производње електричне енергије из МХЕ, предвиђа се и коришћење ОИЕ и то: 
	
	– енергије ветра, изградњом ветроелектрана одговарајуће снаге за шта се резервише простор у потенцијалним зонама и у оквиру којих ће се детаљније извршити избор микролокација (Златибор, Дивчибаре и друго);
	– геотермалне енергије, путем искоришћења нискотемпературних термалних вода у бањама коришћењем топлотних пумпи за потребе грејања и балнеолошко-рекреативних потреба, али и за топлотне потребе града и општинских центара, као и насеља која су повољно лоцирана са становништа могућности увођења централизованог коришћења геотермалне енергије;
	– соларне енергије, применом разних врста пасивних соларних система (у којима објекат представља пријемник који захвата и чува највећи део енергије) и активних соларних система (који захватају енергију инсталисањем посебне опреме), који би се користили само у оквиру грађевинских подручја насеља (Златибор и друго);
	– биомасе, као обновљивог извора енергије које нема негативан утицај на природну средину уколико се правилно експлоатише (на пример коришћење дрвних отпадака из шумарства и прераде дрвета), односно ако се шумама прописно газдује и ако се плански поступа са изворима биомасе;
	– отпадне топлоте из индустријских постројења.
	ОИЕ се могу реализовати уколико нису у супротности са правилима изградње и уређења простора. Посебно се наглашава да реализација пројекта мора испуњавати услове санитарне заштите водоизворишта, заштите животне средине, природних и НКД. Примена ОИЕ је условљена и законодавним и подстицајним мерама државе, при чему се могу очекивати резултати смањења загађења околине, смањење потрошње електричне енергије за грејање, економске исплативости примене, смањења топлотних губитака, развој савремених технологија и опреме и друго.
	5.4. Телекомуникације и поште
	У области развоја фиксне телефонске мреже и мобилне телефоније предвиђа се: 
	
	– побољшање постојећег стања односно замена постојећих аналогних комутација (централа) дигиталним;
	– изградња нових комутационих објеката у насељима у којима се укаже потреба;
	– изградња оптичких каблова од централе до претплатника (приступна и производна мрежа);
	– изградња РР мреже у деловима насеља где је тешко градити фиксну телефонску мрежу; 
	
	– изградња нових базних станица мобилне телефоније: Телеком-МТС (064 и 065), VIP (060 и 061) и Telenor (062, 063 и 069);
	– дигитализација радио дифузне мреже.
	У циљу побољшања постојећег стања, предвиђено је да се отворе нове поштанске јединице у свим центрима заједнице насеља. Развој поштанске мреже предвиђа: 
	
	– побољшање просторне дистрибуције и опремљености поштанских јединица уз увођење нових услуга у поштанском саобраћају;
	– могућност функционисања дела поштанских јединица као система сталних, односно сезонских уговорних пошти или мобилних поштанских шалтера;
	– отварање одговарајућих броја шалтера поштанске службе у субопштинским центрима, центрима заједнице насеља, као и у насељима са специфичним функцијама; 
	
	– реализацију поштанских јединица у зонама туристичког развоја и већим туристичким насељима и селима.
	У области развоја емисионе инфраструктуре предвиђена је изградња, санација и реконструкција система за емитовање и дистрибуцију дигиталног телевизијског сигнала.
	5.5. Комунална инфраструктура
	У области третмана комуналног отпада предвиђа се. затварање евидентираних нехигијенских одлагалишта отпада и заустављање постојећих негативних тенденција дисперзног одлагања отпада дуж локалних путева, у коритима речних токова, на пољопривредним и другим површинама на територији свих општина планског подручја.
	Планско опредељење је удруживање градова/општина ради заједничког, регионалног управљања отпадом кроз успостављање система регионалних центара за управљање отпадом који обухватају регионалну депонију, постројење за сепарацију рециклабилног отпада поред депоније, трансфер станице за претовар отпад, рециклажне центре за одвојено сакупљање рециклабилног отпада и постројења за компостирање. Планира се изградња две регионалне депоније Дубока-Ужице и Бањица-Нова Варош. Такође предвиђа се упореда израда и реализација пројеката затварања, санације и рекултивације постојећих депоније (најкасније до 2016. године) у градским/општинским центрима и сеоским насељима, ради привођења деградираних простора новим наменама, што обухвата и детаљно геолошко и хидротехничко истраживање и анализа квалитета подземних вода у непосредној близини депонија, због процене еколошке угрожености земљишта и прецизирања мреже локација трансфер станица (у складу са пројектима за регионалне депоније, критеријумима удаљености од насељених места и депонијских простора, и локалним одлукама о избору локације), из којих би се отпад превозио на место прераде или коначног одлагања и то ка регионалној депонији:
	– Дубоко – девет трансфер станица (Косјерић, Пожега, Ужице, Бајина Башта, Чајетина, Ариље, Чачак, Лучани и Ивањица);
	– Бањица – четири трансфер станице (Прибој, Нова Варош, Пријепоље и Сјеница); и
	– Крагујевац (није позната тачна локација) – један трансфер станица (Горњи Милановац).
	Локације трансфер станица морају да задовољавају неколико основних услова, односно да буду:
	– на ободима градова или села, на приступним путевима ка регионалним депонијама;
	– удаљене најмање 500 m од најближе зоне стамбених насеља, зона заштите културно-историјских споменика или зона заштите животне средине, као и од аутобуских станица, складишта запаљивих материја и војних објеката;
	– удаљене најмање 2 km од здравствених станица и других медицинских центара са стационарним пацијентима, бања, туристичких насеља или прехрамбене индустрије;
	– удаљене најмање 100 m од бензинских станица или станица за снабдевање нафтом и гасом;
	– ван коридора хидротехничких система, подземне инфраструктуре и друго;
	– ван зоне заштите изворишта водоснабдевања, и друго.
	Локације трансфер станица и рециклажних дворишта у локалним самоуправама прецизније ће се дефинисати регионалним и локалним плановима управљања отпадом, уз поштовање основних смерница Директива Европске уније за изградњу оваквих врста објеката и уз примену поступка Процене утицаја објеката на животну средину. Тенденције су да се трансфер станице лоцирају на рекултивисаном земљишту некадашњих локалних депонија.
	У циљу безбедног сакупљања опасног отпада и његовог чувања до даљег третмана, предвиђена је изградња регионалног складишта опасног отпада на подручју Моравичког управног округа (на потезу Чачак-Лучани). У урбаним центрима неопходно је предвидети и локације за прикупљање опасног отпада из домаћинстава (отпадна уља, батерије и електрични апарати). Неопходно је извршити и лиценцирање оператера за сакупљање и рециклажу опасног отпада. Медицински отпад ће се третирати у здравственим установама на нивоу општина, а животињски отпад би требало усмерити ка постројењима за третман отпада животињског порекла. Отпад који настаје рушењем објеката и остали грађевински отпад пожељно је користити за насипање локалних путева и остале грађевинске радове. 
	
	У погледу третмана гробља, неопходно је предузети планско-организационе мере за проширивање попуњених гробља, планско лоцирање нових сеоских гробаља и утврђивање надлежности локалних јавних комуналних предузећа над свим сеоским гробљима. Све мере се морају обављати у складу са основним урбанистичким и еколошко-санитарним условима предвићених за ову врсту комуналних објеката. Основно опредељење при даљем развоју пијаца односи се на побољшање њихових хигијенских услова и њихову изградњу у складу са законским прописима. Отварање сточних и млечних пијаца треба усмеравати ка центрима заједница насеља у руралним подручјима.
	6. Заштита животне средине, природних вредности и непокретних културних добара
	6.1. Заштита животне средине
	Полазећи од стања квалитета животне средине на подручју Просторног плана, утврђене су категорије животне средине и то:
	1) висок степен загађености (подручје изузетне загађености животне средине) – налази се на локалитетима са прекораченим граничним вредностима емисија (тешких метала у ваздух, воду и земљиште), одложеном флотацијском јаловином и другим активностима у појединим индустријама, и то у: (а) рударском комплексу Рудник – Горњи Милановац, са експлоатацијом минералних сировина, прерадом и депоновањем флотацијске јаловине; и (б) хемијској индустрији – постројења у Чачку и Лучанима;
	2) виши степен загађености (подручје загађене и деградиране животне средине) – налази се у зонама насеља Лучана, градског подручја Косјерића, Горњег Милановца, Чачка, Ужица, Прибоја, Пожеге са епизодним загађењима животне средине (ваздуха, земљишта и река, са могућношћу угрожавања буком, непријатним мирисима, као несанираних последица експлоатације минералних сировина и утицаја индустрије, несанитарних градских/општинских и сеоских депонија и саобраћаја – прекомерне емисије гасова из моторних возила); у овој категорији налазе се и делови поменутих градова/општина који се налазе на растојању од око 10 km у правцу доминантног ветра већих загађивача, речни токови IV класе (Ђетиња и Западна Морава на деловима слива, Скрапеж и Лим у маловодним периодима) и токови ван класе, локације постојећих локалних депонија и планиране регионалне депоније;
	3) средњи степен загађености (подручје угрожене животне средине) – са средњим утицајем на загађење животне средине са повременим прекорачењем граничних вредности загађујућих материја у ваздуху имају локалитети: ширих зона градских језгара (периурбане зоне) без организованог система контроле животне средине (Ивањица, Ариље, Сјеница, Пријепоље), туристички центри (масовног туризма на Златибору), постројења за производњу електричне енергије (ХЕ „Бајина Башта”, „РХЕ Бајина Башта”, ХЕ „Овчар Бања”, ХЕ „Међувршје”, ХЕ „Потпећ”, ХЕ „Бистрица”, ХЕ „Кокин брод” и ХЕ „Увац”), индустријски капацитети (прехрамбени, текстилни и друго), подручја експлоатације угља у Штављу –Сјеница, Сурдуку, Супици, Бистрици и друго; у овој категорији налазе се и делови речних токова III класе (делови слива Западне Мораве и Ђетиње), зоне интензивне пољопривреде и зоне око великих фарми, шири коридори државних путева I и II реда, места са појавама бесправне изградње; зоне ерозије: екцесивне (у сливу Западне Мораве – Чачак, Пожега, Моравице, Бјелице и Скрапежа) и врло јаке (ерозија у делу слива Лима – Пријепоље, Бродарево, долине Бистрице, долине Увца, слива Дрине – Бајина Башта);
	4) мали степен загађености (подручје претежно квалитетне животне средине) – локалитети на већем делу планског подручја са релативно неизмењеном природном средином, без прекорачења граничних вредности загађујућих материја, шумска подручја, подручја са индивидуалним грејањем, нерешеним системом прикупљања и каналисања отпадних вода, неадекватном употребом агрохемисјких средстава, туристички комплекси у оквиру туристичких рејона: Тара и Ваљевско подрињске планине и Рудник, Полимље са Јадовником, Моравичко-Драгачевски рејон са Голијом и Златибор и Златарско-Пештерски рејон и места са недовољно контролисаном посетом, локални (општински) путеви и пруге, сеоска насеља;
	5) незагађена подручја (подручја квалитетне животне средине) – представљени су локалитетима са скоро неизмењеном или неизмењеном природном средином, који се углавном налазе на планинском подручју (ливадско-пашњачка подручја, шумски комплекси) и заштићеним зонама природних вредности и који су погодни су за живот људи, уз извесни ризик од елементарних непогода; у овој зони налазе се подручја Националног парка „Тара”, Парк природе „Голија”, Парк природе „Мокра Гора-Шарган”, СРП „Увац”, ПИО „Овчарско-кабларска клисура” и други споменици природе и заштићена природна добра.
	Заштита и унапређење квалитета животне средине оствариваће се спровођењем планских концепција и решења, као и следећих мера и смерница: 
	
	1) заштите и унапређења квалитета ваздуха
	– смањење емисија загађујућих материја из постојећих извора загађивања: прописивањем и строгом контролом граничних вредности емисија загађујућих материја из стационарних и покретних извора загађивања од стране локалних јединица управе, на основу утврђених стандарда на националном нивоу (нарочито у градовима/општинама Ужице, Чачак, Лучани и Косјерић); развојем и имплементацијом савременијих мера заштите у оквиру: индустријских постројења (ваљаонице бакра, цементаре), рударских комплекса, који би смањили емитовање таложних и токсичних материја (тешких метала) у атмосферу односно смањили загађење ваздуха Чачка, Ужица, Лучана, Косјерића; смањењем загађења ваздуха емисијама угљен моноксида из индустријских постројења на планском подручју постављањем филтера; примeном eкoлoшки пoвoљниje тeхнoлoгиje и систeмa зa прeчишћaвaњe вaздухa у индустриjи у циљу зaдoвoљeњa грaничних врeднoсти eмисиje; смањењем емисије угљен моноксида као продукта непотпуног сагоревања фосилних горива у зони државних путева I и II реда; прoширeњeм и тeхничким унaпрeђeњeм систeмa дaљинскoг грejaњa градских/општинских центара и усклaђивaњeм рeжимa рaдa пoстojeћих кoтлaрницa сa прoписимa, као и прeлaзак с угљa нa тeчнa гoривa; смaњeњeм пoтрoшњe угљa и пoвeћaњeм пoтрoшњe oбнoвљивих извoрa eнeргиje зa тoплoтнe пoтрeбe дoмaћинстaвa; унапређењем система јавног превоза и железничког транспорта; и затварањем и санацијом постојећих депонија;
	– ограничавање емисија из нових извора загађивања: обавезне интегрисане дозволе за постојећа постројења и објекте, нове објекте, и промене у начину функционисања постојећих објеката и постројења; примена најбоље доступне технологије и решења усклађених са важећим прописима, за нова постројења и објекте; и обавезном израдом процене утицаја на животну средину за свако новоизграђено постројење (поштовање принципа у области изградње и то висине димњака и других емитера загађења у ваздух, а према европским нормама);
	– систематско праћење квалитета ваздуха на више мерних места (Косјерић, Чачак, Ужице, Лучани, Пожега, Горњи Милановац) у склaду сa Eврoпскoм дирeктивoм o прoцeни и упрaвљaњу квaлитeтoм aмбиjeнталнoг вaздухa (96/62/EС)13, у оквиру државне мреже мерних станица за мерење регионалног и прекограничног атмосферског преноса загађујућих материја у ваздуху и аероседиментима у оквиру међународних обавеза, као и више локалних мерних станица за фиксна мерења (на територији Пријепоља, Прибоја, Чајетине, Ариља, Бајине Баште, Ивањице, Сјенице, а по потреби и осталих општина на планском подручју), а у складу са Законом о заштити ваздуха („Службени гласник РС”, број 36/09) и Уредбом о условима за мониторинг и захтевима квалитета ваздуха („Службени гласник PC”, број 11/10);
	– развој мреже метеоролошких станица са осматрањем свих метеоролошких параметара на планском подручју (посебно у Чачку, Ужицу и Косјерићу, али и у зонама развоја туризма, посебно на Тари, Голији, Златибору, Златару и друго);
	– дефинисање регионалне стратегије заштите ваздуха, планова у случају прекограничног загађења, локалних планова квалитета ваздуха и планова оператера за смањење емисија из стационарних постројења;
	2) заштите и унапређења квалитета вода
	– заштита постојећих и планираних изворишта водоснабдевања и водоакумулација, успостављањем одговарајућег режима санитарног надзора и заштите животне средине у непосредној, ужој и широј зони заштите изворишта, као и резервација простора за планиране акумулације (Сврачково, Роге, Орловача – на Великом Рзаву, Сеча река на Скрапежу, Рокци на Ношници, Бела вода на Људској реци);
	– ширење и модернизација канализационе мреже насеља са одговарајућим ППОВ у општинама/градовима, као и у сеоским насељима у којима је могуће обавити санитацију; систематско праћење квалитета вода и редовно праћење састава отпадних вода пре испуштања у реципијент;
	– заустављање изливања јаловине из комплекса Рудник-Горњи Милановац у водотоке; 
	
	– унапређење квалитета водотокова до прописане класе квалитета (I и I/II класе – Моравице, Великог Рзава, Западне Мораве, Увца, притока Лима и IIa класе-дела слива Западне Мораве Ђетиње и Лима); 
	
	– чишћење акумулације и приобаља Перућачког и Потпећког језера од депонованог амбалажног отпада и уклањање смећа са обала (посебно Западне Мораве и Лима) из корита река који угрожава квалитет воде;
	– ревитализација и проширивање водоводног система и смањење губитака воде;
	– подстицање рационалне потрошње воде у домаћинствима, индустрији и другим делатностима;
	– препознавање и уклањање извора загађивања река: испитивањем квалитета отпадних вода и праћењем хаваријских загађења (према Закону о водама, члан 105); пречишћавањем отпадних вода до нивоа који одговара ГВИ, односно до нивоа којим се не нарушавају стандарди квалитета животне средине реципијента (према Закону о водама, члан 99); успостављањем система интегралног управљања отпадом на територијама свих општина/градова у складу са планским решењима; спречавањем одрањања и спирања смећа у реке са постојећих сметлишта, до њиховог затварања и ремедијације; и рационалном и стручном употребом пестицида и вештачких ђубрива на сливном подручју постојећих и планираних водоакумулација;
	– доследна примена Европске директиве о водама14 (2000/60/EC) и Закона о водама („Службени гласник РС”, број 30/10) у домену: утврђивања и координације мера за површинске и подземне воде које припадају истом еколошком, хидролошком и хидрогеолошком сливу; спречавања или смањења утицаја незгода код којих долази до изненадног загађивања вода; одређивања општих правила за контролу загађивања и акумулирања количине воде, како би се осигурала еколошка одрживост слива; осигуравања одговарајућих информација о планираним мерама и извештајима о напредовању њиховог спровођења, ради укључивања јавности у процес доношења и остваривања управљања речним сливовима;
	– успостављање система интегралног управљања водним сливовима Западне Мораве, Лима, Увца и Дрине;
	3) заштите и унапређења квалитета земљишта
	– систематско праћење квалитета земљишта: праћење концентрације тешких метала, арсена, кадмијума, хрома, олова и цинка и азота у земљишту (посебно у Горњем Милановцу, Ужицу и Чачку);
	– спречавање даље контаминације земљишта експлоатацијом минералних сировина, техничка и биолошка рекултивација флотацијског јаловишта у Горњем Милановцу (Рудник) у долини речице Драгобиље;
	– очување економских и екосистемских функција земљишта спровођењем техничких и биолошких радова и мера заштите на евидентираним ерозионим теренима;
	– рекултивација постојећих сметлишта, затворених локалних депонија (или депонија у процесу затварања), комплекса и локалитета експлоатације минералних сировина, привремених позајмишта земље и камена за изградњу путева; примена мера мониторинга квалитета земљишта, у непосредној околини ових локација након њиховог затварања ради процене угрожености деградираних простора:
	– одвијање површинске експлоатације минералних сировина у границама валоризованих еколошких зона и постојећим границама одобрених истражних права, без отварања нових површина којима би се могао угрозити постојећи земљишни фонд; 
	
	– спречавање загађења токсичним материјама које се користе у индустрији и пољопривреди: лекови, боје, пестициди, минерална ђубрива;
	– огрaничaвaње нa нajмaњу мoгућу мeру кoришћeњa и фрaгмeнтaциje квaлитeтнoг пoљoприврeднoг зeмљиштa зa нeпoљoприврeднe нaмeнe, у првoм рeду зaштитoм oд трajнoг губиткa изгрaдњoм oбjeкaтa и инфрaструктурe;
	– дaвaње прeднoсти трaдициoнaлним пoљoприврeдним грaнaмa кoje имajу пoвoљнe услoвe зa рaзвoj и дoпринoсe oчувaњу/успoстaвљaњу мoзaичнe структурe прeдeлa; пoклaњaњeм пaжњe избoру oдгoвaрajућих културa и нaчину oбрaдe зeмљиштa прeмa пeдoлoшким услoвимa, нaгибу и eкспoзициjи тeрeнa; класификaциjи кисeлих зeмљиштa; успoстaвљaњeм aнтиeрoзивнoг плoдoрeдa; и пoбoљшaњeм сoртнoг сaстaвa трaвних eкoсистeмa рaди пoвeћaњa њихoвe прoдуктивнoсти и зaштитe зeмљиштa;
	– примeна кoнтрoлисaнoг интeгрaлнoг прихрaњивaњa и зaштитe биљa и увoђeњa мeтoдa oргaнскe/eкoлoшкe прoизвoдњe хрaнe;
	– прeдузимaње мeрa зa смaњeњe ризикa oд зaгaђивaњa зeмљиштa при склaдиштeњу, прeвoзу и прeтaкaњу нaфтних дeривaтa и oпaсних хeмикaлиja;
	– припрeма прeвeнтивних и oпeрaтивних мeрa зaштитe, рeaгoвaњa и пoступaкa сaнaциje зeмљиштa у случajу хaвaриjскoг изливaњa oпaсних мaтeриja у oкoлину.
	4) унапређења квалитета јавног здравља
	– дефинисање јавноздравствених политика на нивоу појединачних општина/градова или целог региона (посебно Косјерића, Ужица и Чачка) којима би се дефинисали приоритети и параметри за акцију као одговор на здравствене потребе локалног становништва;
	– мерење (мониторинг) ефеката индустријских и рударских активности на здравствено стање популације;
	– обезбеђивање услова за брзо реаговање у случају еколошких акцидената;
	– проширење санитарног надзора система за водоснабдевање на локална водоизворишта и пречишћавање отпадних вода;
	– подизање заштитног зеленила уз саобраћајнице и зоне око привредних погона;
	– примена прописаних дозвољених нивоа буке у изграђеним подручјима насеља;
	– примена прописаних мера заштите од нејонизујућег зрачења (ДВ, ТС, рудници);
	– развој и унапређење квалитета и доступности јавним службама од значаја за јавно здравље.
	5) спречавање ризика од настанка удесних ситуација
	– спровођењем 24-часовног система мониторинга квалитета воде, ваздуха и земљишта; 
	
	– дефинисањем обавеза оператера SEVESO постројења (која се налазе на 14 локација) о обавези достављања обавештења, односно да израда Програма превенције од удеса или Извештаја о безбедности и Просторног плана заштите од удеса;
	– утврђивањем нових, потенцијалних постројења нижег или вишег нивоа који се могу сврстати у SEVESO постројења;
	– ограничавањем емисија из нових извора загађивања;
	– дефинисањем обавезне интегрисане дозволе за постојећа постројења и објекте, нове објекте и промене у начину функционисања постојећих објеката и постројења;
	– предлагањем нивох локација која имају потенцијални ризик од настанке удесних ситуација;
	6) заштите и очувања еколошких и пејзажних вредности пољопривредних и шумских предела, обнове и рекултивације деградираних простора
	– повећање површине заштићених природних добара; 
	– примена претежно шумске и, нешто мање, пољопривредне рекултивације и ревитализације; 
	
	– заштитом појединачних карактеристичних природних целина на планском подручју;
	– одговорним управљањем подручјима Националног парка „Тара”, паркова природе „Голија” и „Мокра Гора-Шарган”, специјалног резервата природе „Увац” и предела изузетних одлика Овчарско-кабларске клисуре;
	– формирањем регионалне мреже заштите еколошких и пејзажних вредности у циљу пописивања, проглашавања и спровођења њихове заштите;
	7) контролу јонизујућег зрачења 
	– попис и демонтирање постојећих радиоактивних громобрана са више локација на подручју Просторног плана и контрола емисије јонизујућег зрачења на локацијама Поникве и Рочњак у граду Ужицу.
	––––––––––––––
	13 Council Directive 96/62/EC of 27 September 1996 on ambient air quality assessment and management, Official Journal L 296, 21/11/1996.
	14 Directive 2000/60/EC of the European Parliament and of the Council of 23 October 2000 establishing a framework for Community action in the field of water policy.
	
	6.2. Заштита природних вредности
	Заштићена природна добра се штите и уређују у складу са одредбама Закона о заштити природе, у првом реду 60 заштићених природних добара, односно подручја и природних феномена, укупне површине око 83.655 ha, који су приказани у Табели III-6.
	Табела III-6: Заштићена подручја у обухвату Просторног плана
	
		
			
				
				Назив и врста заштићеног прир. добра
				
				Град/општина и површина (у ha)
				
				Катастарска општина
				
				Година заштите
				
				Законски основ
			
		
		
			
				
				Национални парк „Тара”
				
				Бајина Башта (19.175)
				
				Јагоштица, Растиште, Заовине, Коњска река, Перућац, Бесеровина, Зауглине, Рача, Мала река, Солотуша
				
				
				1981
				1989
				
				Закон о Националном парку „Тара” („Службени гласник PC”, број 34/89)
				
			
			
				
				Парк природе „Голија”
				
				Сјеница,Ивањица, Краљево, Рашка и Н. Пазар (у обухвату 41.306)
				
				
				Брусник, Вионица, Врмбаје, Вучак, Глеђица, Градац, Дајићи, Добри до, Коритник, Куманица, Чечина, Ерчеге, Братљево, Медовине, Смиљевац и Шаре 
				
				
				2009
				
				Уредба о утврђивању Просторног плана подручја посебне намене Парка природе Голије („Службени гласник PC”, број 16/09)
				
			
			
				
				Парк природе „Шарган – Мокра Гора”
				
				Ужице, Чајетина и Бајина Башта (10.813)
				
				Мокра Гора, Кремна, Семегњево, и Зауглине
				
				2005
				2008
				
				Уредба о заштити парка природе „Шарган – Мокра Гора” („Службени гласник PC”, бр. 52/05, 105/05, 81/08 и 49/12 – УС)
				
			
			
				
				ПИО „Овчарско-Кабларска клисура”
				
				Чачак и Лучани (2.250)
				
				Видова, Међувршје, Паковраће, Рошци, Врнчани, Дљин и Дучаловићи
				
				
				2000
				
				Уредба о заштити предела иззетних одлика „Овчарско-Кабларска клисура” („Службени гласник СPC”, број 16/00)
				
			
			
				
				СРП „Клисура реке Милешевке”
				
				Пријепоље (456)
				
				Косатица, Хисарџик, Седобро, Милешево
				
				1976
				
				Решење-СО
			
			
				
				СРП „Увац”
				
				Нова Варош и Сјеница
				(7543)
				
				Акмачићи, Амзићи, Божетићи, Буковик, Бурађа, Вилови, Вранеша, Горње Трудово, Дебеља, Комарани, Мишевићи, Негбина, Ојковица, Радијевићи, Радоиња, Сеништа, Трудово, Штитково, Г. Лопиже, Д. Горачиће, Д. Лопиже, Дружинићи, Кладница, Крстац и Урсуле
				
				
				2006
				
				Уредба о утврђивању Просторног плана подручја посебне намене специјалног резервата природе „Увац” („Службени гласник PC”, бр. 25/06 и 110/06)
				
			
			
				
				Предео нарочите природне лепоте „Парк шума Ивље”
				
				Нова Варош (65)
				
				Дрмановићи
				
				1958
				
				Завод за заштиту природе (у даљем тексту: ЗЗП) и научно проучавање природних реткости (у даљем тексту: НППР)
				
			
			
				
				СПР „Тесне јаруге”
				
				Бајина Башта (3)
				
				Заглавак
				
				1968
				
				Решење-СО
			
			
				
				СПР „Изнад Таталије”
				
				Бајина Башта (2)
				
				Заглавак
				
				1968
				
				Решење-СО
			
			
				
				СПР „Велики Штурац”
				
				Горњи Милановац (8)
				
				Рудник
				
				1958
				
				ЗЗП и НППР
			
			
				
				СПР „Равништа”
				
				Пријепоље (138)
				
				Милошев до, Каћево
				
				1976
				
				Решење-СО
			
			
				
				СПР „Паљевине”
				
				Сјеница (5)
				
				Кладница
				
				1965
				
				Решење-СО
			
			
				
				СПР „Гутавица”
				
				Сјеница (10)
				
				Угао
				
				1965
				
				Решење-СО
			
			
				
				СПР „Чалачки поток”
				
				Пожега (23)
				
				Тометино поље
				
				1968
				
				Решење-СО
			
			
				
				СПР „Велика плећ – Вражји вир”
				
				Пожега (29)
				
				Тометино поље
				
				1969
				
				Решење-СО
			
			
				
				Резерват „Парк шума Рибница”
				
				Чајетина (13)
				
				Чајетина
				
				1956
				
				ЗЗП и НППР
			
			
				
				Меморијални природни споменик „Таковски грм”
				
				Горњи Милановац (1030)
				
				Таково
				
				1972
				
				Решење-СО
			
			
				
				Природни простор око манастира Милешева
				
				Пријепоље (290)
				
				Косатица, Хисарџик, Седобро, Милешево
				
				1990
				
				Решење-СО
			
			
				
				Просторни природни меморијални комплекс „Кадињача”
				
				Бајина Башта (53)
				
				Заглавак
				
				1973
				2008
				
				Решење-СО
				ЗЗПС Решење о скидању и брисању заштите
			
			
				
				Споменик културе – комплекс у Сирогојну и природни простор око њега
				
				
				Чајетина (25)
				
				Сирогојно
				
				1985
				
				Решење-СО
			
			
				
				Меморијални природни споменик „Љубић”
				
				Чачак (2)
				
				Љубић
				
				1973
				
				Решење-СО
			
			
				
				Споменик природе (СП) „Бјелушка потајница”
				
				Ариље (2)
				
				Бјелуша
				
				2006
				
				Решење-СО
			
			
				
				СП „Мала Бездан”
				
				Горњи Милановац
				
				Полом
				
				1981
				
				Решење-СО
			
			
				
				СП „Островица”
				
				Горњи Милановац (14)
				
				Заграђе
				
				2009
				
				Решење-СО
			
			
				
				СП „Хаџи-Проданова пећина”
				
				Ивањица
				
				Шуме
				
				1975
				
				Решење-СО
			
			
				
				СП „Пећина Буковик”
				
				Нова Варош
				
				Љепојевић
				
				1975
				
				Решење-СО
			
			
				
				СП „Слапови Сопотнице”
				
				Пријепоље (209)
				
				Сопотница
				
				2005
				
				Уредба о заштити споменика природе „Слапови Сопотнице” („Службени гласник PC”, број 110/05)
				
			
			
				
				СП „Потпећка пећина”
				
				Ужице (13)
				
				Потпеће
				
				1997
				
				Решење-СО
			
			
				
				СП „Стопића пећина”
				
				Чајетина (66)
				
				Трнава и Рожанство
				
				1976
				
				Решење-СО
			
			
				
				СП „Стабла храста цера”
				
				Горњи Милановац
				
				Доња Црнућа
				
				1994
				
				Одлука-СО
			
			
				
				СП „Храст Лужњак – Стражев”
				
				Горњи Милановац
				
				Синошевићи
				
				1994
				
				Одлука-СО
			
			
				
				СП Група 8 стабала цера
				
				Ивањица
				
				Бедина Варош
				
				1974
				
				Решење-СО
			
			
				
				СП „Клокочевац”
				
				Косјерић
				
				Дреновци
				
				2000
				
				Уредба о заштити споменика природе „Клокочевац” („Службени гласник PC”, број 1/00)
				
			
			
				
				СП „Раданова гора”
				
				Лучани
				
				Гуча
				
				1998
				
				Одлука-СО
			
			
				
				СП „Два стабла храста лужњака – Ђурђевак”
				
				Лучани
				
				Доња Краварица
				
				1997
				1999
				
				Одлука-СО
			
			
				
				СП стабло брезе
				
				Лучани
				
				Доња Краварица
				
				2002
				
				Одлука-СО
			
			
				
				СП стабло липе у Гучи
				
				Лучани
				
				Гуча
				
				2002
				
				Одлука-СО
			
			
				
				СП стабло дрена 
				
				Лучани
				
				Губеревци
				
				2002
				
				Одлука-СО
			
			
				
				СП стабло беле врбе
				
				Лучани
				
				Губеревци
				
				2002
				
				Одлука-СО
			
			
				
				СП стабло липе 
				
				Лучани
				
				Пшаник
				
				2002
				
				Одлука-СО
			
			
				
				СП стабло храста 
				
				Лучани
				
				Властељица
				
				2002
				
				Одлука-СО
			
			
				
				СП стабло липе
				
				Лучани
				
				Каона
				
				2002
				
				Одлука-СО
			
			
				
				СП стабло дрена
				
				Лучани
				
				Вича
				
				2002
				
				Одлука-СО
			
			
				
				СП стабло клена
				
				Лучани
				
				Вича
				
				2002
				
				Одлука-СО
			
			
				
				СП „Рћанске пећине”
				
				Лучани (112)
				
				Рти
				
				1997/08
				
				Одлука-СО
			
			
				
				СП „Црни бор – Лира”
				
				Нова Варош
				
				Драглица
				
				2002
				
				Одлука-СО
			
			
				
				СП стабло бора Мунике
				
				Нова Варош
				
				Сениште
				
				1971
				
				Решење-СО
			
			
				
				СП „Висибаба – стабла лужњака”
				
				Пожега
				
				Висибаба
				
				2004
				
				Одлука-СО
			
			
				
				СП „Стабло храста лужњака – Љутице”
				
				Пожега
				
				Тврдићи
				
				1995
				
				Одлука-СО
			
			
				
				СП „Стабло храста лужњака – Беле воде”
				
				Пожега
				
				Глумач
				
				1975
				
				Решење-СО
			
			
				
				СП Стабло цера
				
				Пожега
				
				Горобиље
				
				1975
				
				Решење-СО
			
			
				
				СП Група од 5 стабала храста лужњака
				
				Пожега
				
				Расна
				
				1976
				
				Решење-СО
			
			
				
				СП Стабло храста китњака „Дебела Граница”
				
				Ужице
				
				Рибашевина
				
				1997
				
				Решење-СО
			
			
				
				СП Стабло диволеске или мечје леске
				
				Ужице
				
				Ужице
				
				1970
				
				Решење-СО
			
			
				
				СП „Мечје леске на тргу св. Саве”
				
				Ужице
				
				Ужице
				
				2008
				
				Одлука-СО
			
			
				
				СП налазишта зеленике или божиковине
				
				Ужице
				
				Стапари
				
				1969
				
				Решење-СО
			
			
				
				СП „Три стабла црног бора – Pinus nigra”
				
				Чајетина
				
				Доброселица
				
				1960
				
				ЗЗП и НППР
			
			
				
				СП Стабло оскоруше
				
				Чачак
				
				Прислоница
				
				1968
				
				Решење-СО
			
			
				
				СП „Гојковића липа”
				
				Чачак
				
				Горња Трепча
				
				2007
				
				Одлука-СО
			
			
				
				СП „Фикус – Чачак”
				
				Чачак
				
				Чачак
				
				2004
				
				Одлука-СО
			
		
	
	(*) За заштићена подручја мања од 1ha у табели није приказан податак о површини
	Планско опредељење је задржавање постојећих заштићених подручја, уз ревизију стања тих подручја и доношење нових аката о проглашењу, усаглашених са одредбама Закона о заштити природе. Овим просторним планом се за поједина заштићена подручја иницира кориговање граница и повећање површине под заштитом, и то: Национални парк „Тара”; СРП „Клисура реке Милешевке” (са 456 на око 1.230 ha); СРП „Увац” (са 7.543 на око 28.050 ha); ПИО „Овчарско-кабларска клисура” (са 2.250 на око 2.900 ha); СП „пећина Буковик” (са 1 на око око 870 ha укључујући и увалу Калипоље); СРП „Гутавица” и СРП „Паљевине”, и друго.
	За нека заштићена подручја због губитка основних обележја и вредности које су биле разлог заштите, планиран је или започет поступак формалног укидања заштитног статуса (Кадињача, парк шума „Рибница”, и друго). 
	
	До окончања истраживања и установљавања нових природних добара различите врсте (парк природе, предео изузетних одлика, специјални резерват природе и друго), категорија и режима заштите, овим Просторним планом се иницира заштита простора идентификованих просторних целина и то:
	– Парк природе Златибор – површине око 3.000 ha;
	– Златар – површине око 2.320 ha;
	– ПИО Заовине – површине око 6.220 ha;
	– ПИО „Камена гора” – површине око 7.810 ha; 
	– ПИО „Озрен-Јадовник” – површине око 10.450 ha;
	– ПИО „Гиљева” – површине око 10.188 ha;
	– ПИО „Пештерска висораван” – површине око 4.006 ha;
	– ПИО „Мучањ” – површине око 1.151 ha;
	– ПИО „Мали Рзав” – површине око 3.360 ha;
	– ПИО „Рожанство-Равни” – површине око 2.800 ha;
	– ПИО „Ђетиња-Стапари” – површине око 2.408 ha;
	– СРП „Пештерско поље” – површине око 1.515 ha (уписано у листу као Рамсарско подручје – комплекс водених и влажних тресетишта у сливу и око понора реке Бороштице);
	– резерват природе „Јелова гора” – површине око 2.413 ha;
	– споменик природе „Рћанске пећине” – површине око 110 ha;
	– Ваљевске планине (на делу подручја Просторног плана) – површине око 35.888 ha; и
	– Рудник (на делу подручја Просторног плана) – површине око 4.197 ha.
	– Јелица (на подручју града Чачка и општине Лучани) – површине око 4000 ha.
	Оријентациона укупна површина заштићених природних добара (око 83.655 ha) и предвиђених за повећање (око 48.000 ха) као и наведених просторних целина предвиђених за стицање статуса заштићених природних добара/подручја (102.000) ha износи око 235.000 ha, односно око 25% подручја Просторног плана. 
	
	Предложене (спољне) границе и површине заштићених подручја су оквирне и сматрају се границама и површинама планске резервације простора за посебну намену заштите природе/природних вредности, а не коначним званичним границама тих подручја. Просторни обухват, врста и режими заштите наведених подручја прецизно ће се одредити кроз акт о установљењу заштите, на основу претходно стручне документације референтних институција.
	Процењује се да ће се успостављањем мреже еколошки значајних подручја (Натура 2000) на основу европских директива о стаништима и птицама (Special Areas of Conservation – SACs и Special Protection Areas – SPAs) површина под различитим видовима заштите природних вредности (биолошке разноврсности, геонаслеђа и предела) повећати. 
	
	Од међународно значајних подручја, идентификована су:
	– међународно значајна станишта птица, IBA подручја (Important Bird Areas): Ваљевске планине, Овчарско-кабларска клисура, Тара, Увац-Милешевка, Пештер и Голија; 
	
	– међународно значајна биљна подручја, IPA подручја – (Important Plant Areas): Тара, Шарган-Мокра Гора, Златибор, Милешевка, Пештер, Штаваљ, Мучањ и Голија; 
	
	– међународно значајна станишта лептира, PBA (Prime Butterfly Areas): Тара, Златибор, Златар, Пештер, Голија, Повлен, Маљен-Сувобор;
	– рамсарска подручја: Пештерско поље; 
	– ЕМЕРАЛД подручја: Сувобор, Овчарско-кабларска клисура, Јелова гора (Тесне јаруге и Зеленика), Тара, Заовине, Шарган-Мокра Гора, Златибор, Увац, Милешевка, Пештер, Голија; и
	– резервати биосфере – подручја која се установљују по програму UNESCO „Човек и биосфера” (MaB): Голија – уписана на листу резервата биосфере под именом „Голија-Студеница” и Тара (укључујући и подручја Заовина и Мокре Горе).
	На подручју Просторног плана евидентиран је 51 објекат геонаслеђа са великим природним, еколошким и научним значајем (Табела III-7). Планом се иницира резервација простора око ових природних добара ради очувања и унапређења њихових вредности. 
	
	Табела III-7: Објекти геонаслеђа
	
		
			
				
				Врста/тип објекта
				
				Назив
				
				Локација
			
			
				
				ОБЈЕКТИ ГЕОМОРФО-ЛОШКОГ НАСЛЕЂА
				
				Површински крашки рељеф
				
				1. Вртача Мала батура
				
				Национални парк Тара
			
			
				
				2. Прераст
				
				код Доброселице, Златибор
			
			
				
				3. Слапови Сопотнице са бигреним акумулацијама
				
				код Пријепоља
			
			
				
				4. Бигар у Гостиљској реци
				
				Златибор
			
			
				
				5. Бигар испод Потпећке пећине
				
				код Ужица
			
			
				
				6. Крашки извор – Бјелушка потајница
				
				Ариље
			
			
				
				Флувијални рељеф
				
				7. Клисура реке Милешевке
				
				Пријепоље
			
			
				
				8. Кањон/клисура реке Трешњице
				
				Бајина башта
			
			
				
				9. Укљештени меандри Увца
				
				код Сјенице
			
			
				
				10. Укљештени меандри Сушице
				
				у Мачкатској површи, на Златибору
			
			
				
				11. Овчарско – Кабларска клисура 
				
				Западна Морава
			
			
				
				12. Укљештени меандри Ћетиње/Сушице
				
				код Ужица
			
			
				
				13. Флувијалне површи на Златибору
				
				око Торника
			
			
				
				Ерозивни облици 
				
				14. Цвијићев врх
				
				Рудник
			
			
				
				Палеовулкански рељеф
				
				15. Островица
				
				Горњи Милановац
			
			
				
				Глацијални рељеф
				
				16. Цирк Јанков камен
				
				Голија
			
			
				
				Тресаве
				
				17. Дајићко језеро
				
				Голија
			
			
				
				18. Кошаниново језеро
				
				испод Црепуљника, Голија
			
			
				
				19. Црвени поток
				
				Национални парк Тара
			
			
				
				20. Манића поље
				
				село Брачак, Пештерска висораван
			
			
				
				21. Џомба
				
				Карајукића бунар, Пештер
			
			
				
				22. Тресава
				
				Дивчибаре
			
			
				
				23. Мала Батура
				
				на Црном врху, Национални парк Тара
			
			
				
				ОБЈЕКТИ НЕОТЕКТО-НСКЕ АКТ.
				
				Епирогени покрети
				
				24. Брадарачко – мозговачка депресија
				
				са долинама Моравице и Дреновачког потока
			
			
				
				СПЕЛЕОЛОШКИ ОБЈЕКТИ ГЕОНАСЛЕЂА
				
				Пећине
				
				25. Стопића пећина
				
				Стопићи
			
			
				
				26. Хаџи-Проданова пећина
				
				Ивањица
			
			
				
				27. Пећина Потпећ
				
				Потпећ
			
			
				
				Понори
				
				28. Понор код Чекове куће
				
				Тара
			
			
				
				ОБЈЕКТИ ХИДРОГЕОЛОШКОГ НАСЛЕЂА
				
				Извори и врела
				
				29. Интермитентни извор – Бјелушка потајница
				
				код Ариља
			
			
				
				30. Ђурђевица
				
				Тројан, пештерско поље
			
			
				
				31. Зијача
				
				река Мали Рзав
			
			
				
				32. Извор Јасенице
				
				Рудник
			
			
				
				33. Мукавац
				
				Мали Рзав
			
			
				
				34. Перућачко врело
				
				Тара
			
			
				
				35. Сељашница
				
				Златар
			
			
				
				36. Сушичко врело
				
				Златибор
			
			
				
				Потајнице
				
				37. Бјелушка потајница Којин извор
				
				Мали Рзав
			
			
				
				Термоминерални извори
				
				38. Височка бања
				
				Ариље
			
			
				
				39. Звијеждански извор минералне воде
				
				у долини Звијежданске реке (Пријепоље)
			
			
				
				40. Радиоактивна вода Горње Трепче
				
				Горња Трепча
			
			
				
				41. Слатинска бања
				
				Слатинска бања
			
			
				
				42. Термално извориште у џиновском лонцу
				
				река Дичина
			
			
				
				РЕКЕ
				
				Водопади и слапови
				
				43. Водопади и слапови на Гостиљској реци
				
				Златибор
			
			
				
				44. Водопади и слапови на реци Изубра
				
				Студеница
			
			
				
				45. Водопад на ушћу потока Врело у реку Дрину
				
				Тара
			
			
				
				46. Водопад Скакавац
				
				Камишна
			
			
				
				47. Скакавац на реци Рачи
				
				Тара
			
			
				
				48. Слапови Сопотнице
				
				код Пријепоља
			
			
				
				Понорнице
				
				49. Бороштица
				
				Пештерско поље
			
			
				
				50. Понорница у ували Петња
				
				Камена гора
			
			
				
				АРХЕОЛОШКИ ОБЈЕКТИ ГЕОНАСЛЕЋА
				
				51. Рудник бакарне руде – Јармовац
				
				код Прибоја на Лиму
			
		
	
	Заштита предела
	Заштита и уређење предела ће се спроводити кроз:
	– заштиту свих заступљених типова предела кроз очување и одржавање значајних или карактеристичних обележја предела која су проистекла из природне конфигурације или људске активности;
	– управљање пределима кроз поступке којима се из перспективе одрживог развоја, обезбеђује редовно одржавање предела, са циљем усмеравања и усклађивања промена изазваних друштвеним и економским процесима, као и процесима у животној средини;
	– стварање услова за спровођење предеоне политике (општих принципа, стратегија и смерница, дефинисаних од стране надлежних органа), која омогућава предузимање одређених мера у циљу заштите, управљања и планирања предела.
	6.3. Заштита непокретних културних добара
	На подручју Просторног плана евидентирано је и заштићено (Табела III-8): 20 културних добара од изузетног значаја; 44 културна добара од великог значај и 108 осталих културних добара.
	Табела III-8: Заштићена НКД
	
		
			
				
				Од изузетног значаја (20)
			
			
				
				Бајина Башта
				
				споменици културе
				
				локалитет Мраморје у Перућцу
			
			
				
				црква брвнара у Дубу
			
			
				
				Ариље
				
				споменик културе
				
				црква Св.Ахилија у Ариљу
			
			
				
				Прибој
				
				споменик културе
				
				црква Св.Николе у Дабру (Прибојска Бања)
			
			
				
				Пријепоље
				
				споменици културе
				
				манастирски комплекс Милешева
			
			
				
				рушевине партизанске болнице испод брда Кошевине 
			
			
				
				знаменито место
				
				меморијални комплекс Бошко Буха на Јабуци
			
			
				
				Чајетина
				
				споменици културе
				
				родна кућа Димитрија Туцовића у селу Гостиљу
			
			
				
				црква Светог Петра и Павла у Сирогојну
			
			
				
				комплекс Старо село у Сирогојну
			
			
				
				Ужице
				
				споменици културе
				
				историјске зграде у Ужицу
			
			
				
				Мољковића хан у Кремни
			
			
				
				споменички комплекс Кадињача
			
			
				
				Пожега
				
				археолошко налазиште
				
				праисторијски тумул Трњаци у Пилатовићима
			
			
				
				просторна културно-историјска целина Горња Добриња
			
			
				
				Горњи Милановац
				
				споменици културе
				
				црква брвнара у Такову
			
			
				
				кућа Милоша Обреновића у Горњој Црнући
			
			
				
				знаменито место
				
				Таковски грм у Такову
			
			
				
				Чачак
				
				споменици културе
				
				меморијални комплекс у Љубићу
			
			
				
				виноградарски подрум у Атеници
			
			
				
				Од великог значаја (43)
			
			
				
				Бајина Башта
				
				споменик културе
				
				манастир Рача
			
			
				
				Ариље
				
				споменик културе
				
				црква Св.Илије у Брекову
			
			
				
				Прибој
				
				споменици културе
				
				црква Св.Арханђела у Поблаћу
			
			
				
				остаци манастира у Мажићима
			
			
				
				Пријепоље
				
				споменик културе
				
				манастирски комплекс у Давидовици
			
			
				
				археолошко налазиште
				
				Коловрат
			
			
				
				Чајетина
				
				споменик културе
				
				црква брвнара у Доњој Јабланици
			
			
				
				Ужице
				
				споменици културе
				
				Бела Црква у Карану
			
			
				
				средњовековни град
			
			
				
				црква Светог Марка са звоником
			
			
				
				стара хидроцентрала у Ужицу
			
			
				
				Нова Варош
				
				споменици културе
				
				цркве брвнаре у Кућанима
			
			
				
				цркве брвнаре у Радијевићим
			
			
				
				Косјерић
				
				споменик културе
				
				црквна брвнара у Сечој Реци
			
			
				
				Археолошка налазишта
				
				Тумули, Мионица, Скакавци
			
			
				
				Пожега
				
				археолошка налазишта
				
				Блашковина
			
			
				
				Весовина
			
			
				
				Крчевина
			
			
				
				Варошиште
			
			
				
				Болница
			
			
				
				Савинац у Висибаби
			
			
				
				споменик културе
				
				родна кућа Кристине Лековић у Сврачкову
			
			
				
				просторна културно-историјска целина
				
				Годовик
			
			
				
				Горњи Милановац
				
				споменици културе
				
				црквa брвнарa у Љутовници
			
			
				
				црквa брвнарa у Прањанима
			
			
				
				манастирски комплекс Враћевшница
			
			
				
				црква Св.Тројице у Г.Милановцу
			
			
				
				црква Светог Саве у Савинцу
			
			
				
				зграда Окружног начелства у Г.Милановцу
			
			
				
				Гавровића чардак у Прањанима
			
			
				
				Лучани
				
				споменици културе
				
				манастир Свете Тројице
			
			
				
				манастир Сретење на Овчару (Дучаловићи)
			
			
				
				Чачак
				
				споменици културе
				
				манастирски комплекс у Јежевици
			
			
				
				господар Јованов конак у Чачку
			
			
				
				манастир Никоље у Рошцима
			
			
				
				манастир Благовештење у Овчару
			
			
				
				манастирски комплекс Вујан
			
			
				
				зграда Окружног начелства у Чачку
			
			
				
				кућа Алексија Лужанина у Миоковцима
			
			
				
				црква Вазнесења Христовог у Чачку
			
			
				
				Ивањица
				
				споменици културе
				
				црква Преображења у Придворици
			
			
				
				црква Архангела Гаврила и Михаила у Ковиљу
			
			
				
				црква Светог Николе у Брезови
			
			
				
				просторна културно-историјска целина
				
				део градског центра у Ивањици
			
			
				
				Остала НКД (108)
			
			
				
				Бајина Башта
				
				споменици културе
				
				црква Вазнесења Христовог у Рогачици
			
			
				
				Стара чаршија и кућа Ивка Милошевића у Бајиној Башти
			
			
				
				археолошко налазиште
				
				локалитет Јевтића луке у Вишесави
			
			
				
				Ариље
				
				споменици културе
				
				манастир Клисура у Добрачи
			
			
				
				кућа Перке Крчевинац у Радобуђи
			
			
				
				Прибој
				
				споменици културе
				
				спомен костурница
			
			
				
				средњовековни град Јагат
			
			
				
				Борисављевића кућа у Прибоју
			
			
				
				црква Богородичиног Покрова у Голешима
			
			
				
				археолошко налазиште
				
				некропола стећака Црквина у Прибоју
			
			
				
				Пријепоље
				
				споменици културе
				
				рушевине старог града званог Јеринин град у Џурову
			
			
				
				град Хисарџик
			
			
				
				кућа Милоша Дивца у Дренови
			
			
				
				кућа Енвера Мусабеговића у Пријепољу
			
			
				
				зграда раније школе ученика у привреди у Пријепољу
			
			
				
				археолошка налазишта
				
				археолошко налазиште Црквина у Дренови
			
			
				
				некропола у селу Хрта
			
			
				
				Чајетина
				
				споменици културе
				
				црква брвнара у Доброселици
			
			
				
				вила Председништва Владе на Палисаду
			
			
				
				родна кућа н.х. Саве Јовановића
			
			
				
				манастирски комплекс Увац
			
			
				
				Ужице
				
				споменици културе
				
				Станића кућа у Ужицу
			
			
				
				кућа н.х. М.Миловановића-Луна у Луновом Селу
			
			
				
				четири шанца из I српског устанка у Кремни
			
			
				
				Мутапов шанац у Љубањи
			
			
				
				нова црква Светог Ђорђа у Ужицу
			
			
				
				црква Архистратига Михаила у Стапарима
			
			
				
				Јокановића кућа у Ужицу
			
			
				
				основна школа у Мољковини
			
			
				
				Мољковића чесма у Кремни
			
			
				
				Нова Варош
				
				споменици културе
				
				манастир Дубница у Божетићима
			
			
				
				кућа М.Пуцаревића у Дрмановићима
			
			
				
				кућа Томислава Бошковића у Радоињи
			
			
				
				црква Св.Тројице
			
			
				
				зграда старе Општине у Новој Вароши
			
			
				
				црква Светих Арханђела у Буковику
			
			
				
				црква Свете Тројице у Бистрици
			
			
				
				Сјеница
				
				споменици културе
				
				мост на Увцу у Жвалама
			
			
				
				кућа н.х. Јездимира Ловића у Г.Лопижама
			
			
				
				црква Св.Арханђела у Куманици
			
			
				
				Султан валида Џамија у Сјеници
			
			
				
				црква Светог Вазнесења у Штаваљу
			
			
				
				Спасојевића кула у Брњици
			
			
				
				археолошка налазишта
				
				Велика градина у Врсеници
			
			
				
				остаци цркве и гробља у Радишића брду
			
			
				
				Косјерић
				
				споменици културе
				
				стари хан у Косјерићу
			
			
				
				зграда Среског начелства у Косјерићу
			
			
				
				археолошко налазиште
				
				старо гробље у Тубићима
			
			
				
				тумули у Ражани
			
			
				
				Пожега
				
				споменици културе
				
				кућа Миломирке Бонџулић у Отњу
			
			
				
				кућа Љубице Радовановић у Годовику
			
			
				
				црква Светог Ђорђа у Годовику
			
			
				
				кућа Петра Лековића у Речицама
			
			
				
				црква Свете Богородице у Прилипцу
			
			
				
				црква Светог Петра и Павла у Г.Добрињи
			
			
				
				Аћимовића кућа
			
			
				
				спомен чесма у Пожеги
			
			
				
				Горњи Милановац
				
				споменици културе
				
				средњовековни град Островица на Руднику
			
			
				
				кућа н.х. Тихомира Матијевића у Луњевици
			
			
				
				кућа н.х. Драгана Јевтића-Шкепе
			
			
				
				кућа породице Ђорђевић у Г. Милановцу
			
			
				
				кућа н.х. Душана Дугалића у Драгољу
			
			
				
				кућа породице Раичевић у Дружетићима
			
			
				
				Јешевац у Д. Врбави
			
			
				
				црква Св.Николе у Брусници
			
			
				
				црква Покрова пресвете Богородице у Г. Бањанима
			
			
				
				Лучани
				
				споменици културе
				
				Тадића кућа у Д.Дубцу
			
			
				
				црква Богоридичиног рођења у Горачићима
			
			
				
				гробље у Негришорима
			
			
				
				Лапидаријум у Гучи
			
			
				
				археолошко налазиште
				
				Градина у Грабу
			
			
				
				Чачак
				
				споменици културе
				
				кућа н.х. Ратка Митровића
			
			
				
				кућа Милана Бате Јанковића
			
			
				
				кућа н.х. Милице Павловић
			
			
				
				Римске терме
			
			
				
				Аћимовића кућа
			
			
				
				железничка локомотива са тендом
			
			
				
				кућа мајора Гавриловића
			
			
				
				кућа Антонија Пушељића
			
			
				
				стамбени објекти у Ул. Светозара Марковића бр. 7 и бр. 9
				
			
			
				
				зграда Учитељског дома
			
			
				
				Ерића кућа
			
			
				
				центар за воћарство и виноградарство
			
			
				
				зграда Уметничке галерије Надежда Петровић
			
			
				
				спомен костурница погинулим ратницима на гробљу
			
			
				
				црква Благовести у Трнави
			
			
				
				Лазаревића чардак у Пријевору
			
			
				
				Римске терме у Бељини
			
			
				
				манастир Стјеник у Бањици
			
			
				
				кућа Радовановића у Миоковцима
			
			
				
				црква Покрова Пресвете Богородице у Миоковцима
			
			
				
				Чолића кућа у Вранићима
			
			
				
				сеоски чардак у Слатини
			
			
				
				Бојовића кућа у Прислоници
			
			
				
				метох манастира Сретење
			
			
				
				капија са натписом у Паковраћи
			
			
				
				Манастир Благовештење и Илиње, Врнчани
			
			
				
				Манастир Вазнесење, Међувршје
			
			
				
				Никоље, Јовање и Успеније, Рошци
			
			
				
				Ваведење, Паковраће
			
			
				
				Вујан, Прислоница
			
			
				
				Црква светог Николе у Јежевици
			
			
				
				Кућа Лазара Лужанина у Миоковцима
			
			
				
				Ивањица
				
				споменици културе
				
				кућа Венјамина Маринковића у Вионици
			
			
				
				црква Св. Кузмана и Дамјана у Остатији
			
			
				
				црква Преображења у Дајићима
			
			
				
				Грачки мост у Градцу
			
			
				
				знаменито место
				
				спомен гробље са спомеником мајору Илићу у Јавору
			
		
	
	Приоритетно је предузимање следећих пропозиција за:
	1) споменике културе:
	– преиспитивање категоризације свих категорисаних споменика културе;
	– ревалоризација НКД, у првом реду валоризације објеката народног градитељства и градске архитектуре;
	– валоризација објеката народног градитељства – старих неизмењених и мало измењених планинских села и појединачних цркава, заветних места, стамбених и привредних објеката народног градитељства и амбијенталних целина у селима, који ће, након ближег истраживања, евидентирања, проглашења и категоризације бити рестаурирани и реконструисани у претежно изворним облицима екстеријера (у духу регионалне, односно традиционалне архитектуре) уз адекватно комунално опремање, обезбеђивање потребног комфора у ентеријеру и могуће пренамене (код стамбених и привредних објеката), посебно у функцији сеоског туризма;
	– означавање и обележавање свих категорисаних споменика културе информативним таблама и ознакама на путним правцима;
	– израда планова уређења заштићених зона са дефинисаним режимима зашите НКД пре свега за НКД од изузетног и великог значаја;
	– спровођење мера техничке заштите коришћењем савремених технологија, уз очување основних својстава и конструктивних, стилских и типолошких карактеристика;
	– сакрални споменици културе привешће се искључиво сакралној намени и богослужбеним потребама: старе окривене цркве и капеле ће се реконструисати и обнављати према савременим конзерваторским принципима; и
	– приоритет у презентацији имаће споменици културе са адекватном наменом, којом се не нарушавају његова културно-историјска својства;
	2) просторно културно-историјске целине:
	– ревалоризација просторно културно-историјских целина;
	– дефинисање степена реконструктивних и санационих захвата одговарајућим пројектима, као и конзерваторских услова за извођење техничке заштите и презентацију објеката, одговарајућим урбанистичким планом;
	– појачан инспекцијски надзор и примена санкција ради благовременог уклањања неплански изграђених објеката и промене неадекватних услужних намена у културно-историјским целинама;
	3) археолошка налазишта:
	– наставак истраживања највреднијих археолошких локалитета;
	– ефикаснија заштита археолошких налазишта;
	– забрана неовлашћеног уништавања, прекопавања, рушења, преправљања ископавања, заоравања, или било каквих радова који могу да наруше својства археолошких локалитета;
	– утврђивање зона појава археолошких локалитета регионалног значаја;
	– изградња примарне туристичке инфраструктуре за приступ и пријем посетилаца; и
	– адекватна презентација и туристичка интерпретација археолошких локалитета.
	Планско опредељење, поред адекватне заштите културних добара, представља њихово уређење и презентација и афирмација, као генератора туристичког и укупног развоја. У том смислу, посебну улогу у интегрисању целовите туристичке понуде имаће и могућност формирања „стаза културе” (интинерера) које ће бити у функцији презентације непокретних културних добара и повезивања са осталим видовима туристичке понуде. С обзиром да планско подручје карактеришу вредни примерци руралне архитектуре, амбијенталне целине и објекти народног градитељства у селима, приоритет представља и комунално опремање, уређење ентеријера и могућа пренамена стамбених и привредних објеката у функцији сеоског туризма.
	6.4. Oрганизација простора у ванредним ситуацијама
	Просторним планом утврђују се објекти и комплекси од интереса за одбрану земље и њихове заштитне зоне у складу са Условима и захтевима Министарства одбране за прилагођавање потребама одбране земље подручја Просторног плана (акт УИс CMP MO Пов. бр. 20-5 и Пов. бр. 20-4, од 14. априла 2011. године). Такође, дефинишу се правила заштите границе Републике Србије према допису Министарства унутрашњих послова (03/9 бр. 28-6/11, од 6. јануара 2011. године).
	Поред ових, Просторним планом су предложена и опредељења привредног, социо-економског и инфраструктурног развоја, која су посебно значајна за ванредне ситуације.
	План коришћења и уређења простора од интереса за одбрану и ванредне ситуације заснива се на примени следећих пропозиција:
	– за неперспективне војне објекте дефинисаће се пренамена, а концептом се предлаже да приоритет буде јавна намена ових објеката (у функцији развоја јавно-социјалне инфраструктуре), а у складу са интересима локалне самопураве, Републике Србије и других заинтересованих субјеката. Реализацији планских решења условљена је коначним регулисања имовинско правних односа са будућим власником или корисником.
	– непосредни појас уз државну границу налази се под режимом контролисаног и ограниченог коришћења, у надлежности Министарства унутрашњих послова. У дубини од 300 m на територији Републике Србије не предвиђа се изградња објеката који би ометали и довели у питање видљивост граничне линије, што важи и за засаде високог растиња и пољопривредних култура. Треба водити рачуна да граница са суседним државама није прецизно утврђена, те се могу очекивати промене у граничној линији.
	– у складу са Законом о законом о заштити државне границе („Службени гласник PC”, број 97/08), постоје ограничења која се односе на кретање и боравак лица у граничном појасу, који обухвата део територије Републике Србије у дубини од 100 m, дуж граничне линије.
	– предвиђено је побољшање инфраструктурне опремљености граничних прелаза, посебно „Бајина Башта”, „Котроман”, „Увац” и „Гостун”. Након изградње планираног аутопута Е-763 ка Републици Црној Гори и крака ка Босни и Херцеговини предвиђа се отварање граничних прелаза I категорије, док ће се на планираним државним путевима I категорије отворити гранични прелази II категорије.
	– обезбедити услове за цивилно коришћење аеродрома „Поникве” и „Сјеница”. Том приликом дефинисаће се зоне просторне заштите око аеродрома, а приликом планирања и извођења објеката неопходно је испоштовати одредбе Закона о ваздушном саобраћају, као и других законских и подзаконских аката која се односе на планирање, висину, изградњу и обележавање објеката, инсталација и препрека у зонама цивилних аеродрома, а обавезно је тражити мишљење Директората цивилног ваздухопловства Републике Србије (у даљем тексту: ДЦВ).
	– донети планове за одбрану од елементарних непогода и о проглашењу ерозивних подручја чиме се прописују административне мере препорука и забрана. С обзиром на угроженост подручја Просторног плана ерозивним процесима и поплавама, могуће је овакве планове донети за подручје Просторног плана у целини, субрегионалне или локалне целине.
	– привредни субјекти на подручју Просторног плана припремиће планове деловања у случају технолошких акцидената (изливања технолошких вода, пожара, експлозија, емисије штетних гасова и друго) у сарадњи са локалним институцијама и органима. Ово се посебно односи на постројења са SEVESO II листе.
	– концептом полицентричног система насеља омогућиће се очување дисперзног размештаја постојећих сеоских насеља, са истовременим јачањем централних функција тих насеља. У складу са принципима превенције од разарања обавезна је примена важећих асеизмичких прописа при санацији постојећих и изградњи нових објеката. Неопходно је утврдити процену ризика од поплава у насељима, а просторним плановима јединица лојкалне самоуправе и урбанистичком разрадом предвидети правила/ограничења градње и мере заштите.
	– аутономност пољопривреде обезбеђује биолошки безбедна храна произведена у аутономним погонима, под условом да се оствари планирана интеграција са индустријом и туризмом, као стимулативним организатором и потрошачем у доба мира.
	– у изради плана заштите од пожара посебно ће се уважити следећи елементи: а. предвиђена приступачност шумским подручјима биће реализована изградњом мреже јавних, службених и шумских путева, ски-стаза и жичара, стаза за туристичка теренска возила бицикле и пешаке, рачунајући ове објекте истовремено и као противпожарне баријере које деле шуму на мање сегменте; б. поред великих водоакумулација, плански ће се предвидети могућност реализације мреже малих акумулација са приступним путевима (јавним, службеним и шумским) ради обезбеђења равномерног захвата воде за гашење пожара; в. при пошумљавању нових површина (према шумским основама) распоредом противпожарних пруга и прогала предвидеће се ће планске противпожарне баријере, и г. успоставиће се редовно противпожарно осматрање.
	– обезбеђење планираног развоја саобраћаја и веза основни су услови за организовање активности у ванредним ситуацијама. У отежаним планинским условима саобраћања, посебно у вишим брдско-планинским деловима подручја Просторног плана, диференцирана мрежа јавних и локалних, службених и осталих шумских путева и бројних туристичких стаза, допуњује се системом жичара, као важним елементом саобраћаја (жичаре могу да егзистирају на локалној електроенергији и резервним дизел агрегатима). У планирању система веза уважен је њихов посебан значај за издвојена планинска подручја, уз примену високофреквентних веза и обезбеђивање радио, ТВ и пријема интернета. Поред екстерних веза, предвиђен је развој система унутрашњих веза који има посебан значај у ванредним ситуацијама.
	– алтернативно водоснабдевање са високим степеном поузданости и ниским степеном повредивости треба омогућити јединственим системима, састављеним од повезаних сепаратних и већег броја локалних система. Обележиће се зона акцидената (поплавни таласи, поплаве и клизишта) увођењем система обавештавања и узбуњавања, као и планова реакција у случају ових појава.
	– аутономност снабдевањем енергијом у ванредним ситуацијама обезбеђује се коришћењем алтернативних извора: хидропотенцијала планинских водотока и геотермалних вода, ветро-електрана, биомаса, био-гаса добијеног третманом билошке компоненте комуналног отпада и друго.
	– према концепту развоја туризма, интенција је функционално интегрисање већине активности насеља (пре свега пољопривреде и мале привреде) и непосредно укључење у туристичку понуду, чиме се омогућава развој насеља и повећање броја сталних становника. Планирани јавни објекати и смештајни туристички садржаји могу се у ванредним ситуацијама употребити за потребе санитетског збрињавања и лечења, с обзиром да нису предвиђени у великим грађевинским концентрацијама и да су по правилу заклоњени морфолошким облицима и шумом. 
	
	– заштита од зимских непогода у брдско-планинском делу (завејавање, лед, лавина, снегоизвале, ветроизвале и друго) и од летњих непогода (олуја, бујице праћене одронима и слично) биће остварена изградњом и уређењем планираних садржаја супраструктуре и инфраструктуре, пошумљавањем и затрављивањем голети и предвиђеним водорегулацијама.
	– укупна заштита од елементарних непогода свих врста биће обједињена у јединствену службу осматрања, јављања и предузимања претходних интервенција.
	Неопходан предуслов за адекватну заштиту је институционална организованост, која ће бити територијално организована и дистрибуирана према обухвату простору који се штити. Од посебног значаја је успостављање јединственог информационог система о простору као ефикасне мере и средства за планирање, управљање и усмеравање конкретних активности у ванредним ситуацијама.
	7. Kоришћење и основна намена простора
	Основна намена простора на подручју Просторног плана (9184 km2) имала је 2010. године следећу структуру: 
	
	– пољопривредно земљиште 5.162 km2 (56%);
	– шуме и шумско земљиште 3.539 km2 (38%);
	– остало земљиште 483 km2 (око 6%).
	Планиране промене у коришћењу простора до 2025. године највише ће се одразити на шумско земљиште које ће се повећати за око 900 km2 (око 25%) и износиће око 4439 km2 или 48% подручја Просторног плана. Пољопривредно земљиште смањиће се за око око 17% и износиће око 4262 km2 или око 46% подручја Просторног плана. Промене у коришћењу простора настаће претварањем пољопривредног у шумско земљиште пошумљавањем површина најнижег производно-економског потенцијала (7. и 8. катастарске класе), дела деградираних брдских пашњака и нископродуктивних/оштећених пољопривредних земљишта, приоритетно у циљу заустављања ерозије и заштите сливних подручја водоакумулација и значајнијих водотокова, као и у остало земљиште реализацијом водоакумулација и инфраструктурних коридора.
	Остало земљиште на подручју Просторног плана обухвата: грађевинско земљиште (насеља, инфраструктуру, водоакумулације и друго), као и неплодне површине (ван пољопривредног земљишта, шума и шумског земљишта). До промена у коришћењу пољопривредних, шумских и неплодних површина (око 0,5% подручја Просторног плана) може доћи у зонама развоја инфраструктурних коридора, водопривредних система, туризма и појединих насеља. Планско опредељење је да се у овим зонама развоја, где је то могуће, изврши делимична компензација местимичним пошумљавањем, као и конверзија коришћења са неплодним површинама.
	Најзначајније трансформације у намени осталог земљишта спровешће се у циљу релизације: 1) планираних водоакумулација, укупне површине око 30 km2; 2) инфраструктурних објеката (изградња деоница аутопутева у дужини од око 259 km, изградњa путева I и II реда – у дужини од око 340 km); туристичке инфраструктуре; индустријских зона и друго.
	Табела III-9: Промене у коришћењу пољопривредног и шумског земљишта (у km2)
	
		
			
				
				Подручје /Округ
				
				Година
				
				Земљиште
				
				% од укупних површина
			
			
				
				Пољопри-вредно
				
				Шумско
				
				Пољопри-вредно
				
				Шумско
			
			
				
				Подручје Просторног плана
				
				2010
				
				5162
				
				3539
				
				56
				
				38
			
			
				
				2025
				
				4262
				
				4439
				
				46
				
				48
			
			
				
				промена
				
				-900
				
				900
				
			
		
	
	Планско опредељење је да се рационалније и интензивније користе и уређују постојећа грађевинска подручја насеља, као и да се ограничи и контролише њихово ширење. Због тога се овим Просторним планом грађевинска подручја насеља задржавају у оријентационо истим површинама, док ће се изградња путне мреже (сем планираних аутопутева) вршити претежно у коридорима постојећих траса. 
	
	Табела III-10. Процена промене коришћења у структури осталог земљишта (у km2)
	
		
			
				
				
				Година
				
				Путеви
				
				Пруге
				
				Акуму-лације
				
				Насеља
				
				Неплодне површине
				
				Укупно
			
			
				
				Подручје Просторног плана
				
				2010
				
				105,5
				
				5,5
				
				27,9
				
				178,9
				
				165,5
				
				483,3
			
			
				
				2025
				
				139,3
				
				5,5
				
				57,9
				
				178,9
				
				155,5
				
				537,1
			
			
				
				промена
				
				+33,8
				
				0
				
				+30,0
				
				0
				
				-10.0
				
				+53,8
			
		
	
	IV. СМЕРНИЦЕ ЗА ПРИМЕНУ ПРОСТОРНОГ ПЛАНА
	1. Приоритети и стратешко развојни пројекти прве етапе спровођења Просторног плана
	1.1. Приоритетне активности на имплементацији 
	Приоритетне активности на имплементацији Просторног плана утврђују се за прву фазу имплементације до 2016. године. 
	
	Одржив просторни развој Златиборског и Моравичког управног округа подразумева неколико општих приоритета и то: 1. рехабилитацију и развој пољопривреде (посебно сточарства и воћарства, нарочито јагодичастог воћа) и прехрамбене индустрије; 
	2. развој успешних фирми и сектора МСП (као основног облика организовања фирми и генератора развоја и запошљавања, који омогућава и активирање микро бизниса и тзв. породичних фирми); 
	3. стварање квалитетног сектора услуга, пре свега туризма и комплементарних делатности, саобраћајних услуга и складишно-логистичких активности (на постојећим правцима ДП I реда и планираном аутопуту) и друго; 4. развој осталих привредних делатности; 5. унапређење општих услова живљења и квалитета животне средине, нарочито реализацијом програма одрживог развоја руралних подручја у којима је изражено исељавање становништва; 6. обезбеђење институционалних организационих и кадровских решења за укључивање у регионалне, републичке и међународне развојне пројекте; благовремено обезбеђење уређених локација за прихватање нових инвестиционих пројеката и друго.
	Полазећи од планских циљева и решења Просторног плана, приоритетне активности, по ссккторима, обухватају:
	1. Коришћење и заштита пољопривредног земљишта и рурални развој
	
		
			
				
				Планско решење 1.1:
				
				Рурална рејонизација 
			
			
				
				Приоритетне активности:
				
				1) Унапређивање инфраструктурних, техничко-технолошких и социоекономских услова за повећање тржишне конкурентности, посебно рејона воћарско-повртарске производње и пашњачког сточарства у циљу производње и пласмана воћа и сточних производа посебних одлика квалитета;
				2) Израда и спровођење посебних програма обнове пашњачког сточарења и успостављања органског система производње, првенствено у функцији очувања и проградације природних брдско-планинских травњака;
				3) Успoстављањe партнeрства лoкалних актeра из jавнoг и цивилнoг сeктoра при утврђивању специфичних социоекономских и еколошких проблема своје средине, ради доношења Акционих програма за рурални развој, у интеракцији с планираним развојем туризма и комплементарних делатности, којима се обезбеђују алтернативни приходи локалном становништву; и
				4) Јачање комплементарости пољопривреде и туризма, предузимањем активности на очувању руралног наслеђа, привођењу намени газдинстава за потребе и смештај туриста и едукацијом становништва о могућностима валоризације пољопривредних производа развојем туризма и укључивањем у програме одрживог управљања заштићених и еколошки значајних подручја.
				
			
			
				
				Планско решење 1.2:
				
				Одрживо коришћење и заштита пољопривредног земљишта
			
			
				
				Приоритетне активности:
				
				1) Заустављањe прoцeса спoнтанoг испадања из пoљoприврeднe прoизвoдњe зeмљишта и других аграрних фoндoва кojима распoлажу старачка/рeгрeсивна дoмаћинства, стимулисањем трансфeра њиховог зeмљишта, стoкe и тeхничких срeдстава на дeo млађe пoпулациje oпрeдeљeнe за рад у пoљoприврeди и живoт на сeлу; прoмeнe у тoм правцу трeба пoдржавати обезбеђењем сигурних права закупа земљишта и добрим функционисањем тржишта земљишта, које олакшава померање ресурса ка продуктивнијим пољопривредницима;
				2) Поправљање агрохемијских особина обрадивих земљишта, селективним коришћењем подстицајних средстава из Аграрног буџета Републике Србије и других извора, на основу претходних агропедолошких анализа;
				3) Евидентирање терена угрожених ерозионим процесима и предузимање и контрола спровођења одговарајућих антиерозионих мера и радова (забрана преоравања ливада и пашњака и других површина и њихово претварање у оранице са једногодишњим усевом, увођење плодореда, подизање вишегодишњих засада, поштовање антиерозионих техника обраде земљишта, укључујући контурну и обраду по изохипсама, подизање и гајење пољозаштитних појасева, забрана напасања стоке или ограничавање броја грла на одређеним површинама и затрављивање дела маргиналних ораница); 
				
				4) Контролa плодности обрадивог земљишта и предузимање мера поправке, нарочито киселог земљишта исцрпљеног интензивном производњом кромпира у источном делу Подручја (калцизација, мелиоративно ђубрење фосфатима и стајњаком и увођење у плодоред крмног биља и легуминоза), а затим даље коришћење у складу са правилима добре пољопривредне праксе; 
				
				5) Израдa привредно-еколошких планова коришћења, заштите и мелиорација ливада и пашњака, укључујући режиме испаше и припремe за обављање агроеколошких мера; 
				
				6) Сарадњa произвођача и њихових удружења са саветодавном службом, научно-истраживачким институцијама и центрима за регионални и рурални развој и јачањe локалних партнерстава, укључујући и анимирање дијаспоре за инвестирање у развој пољопривреде и пратећих делатности (Сјеница);
				7) Јачањe прекограничне и регионалне сарадње на заједничким пројектима заштите природних ресурса и унапређења пољопривреде и одрживог руралног развоја.
				
			
			
				
				Планско решење 1.3:
				
				Развој и реструктурирање пољопривредног сектора
			
			
				
				Приоритетне активности:
				
				1) Обезбеђивање сигурних права закупа земљишта и доброг функционисања тржишта земљишта, које олакшава померање ресурса са напуштених/регресивних газдинстава ка продуктивнијим пољопривредницима, као и других мера подршке укрупњавању и техничко-технолошкој модернизацији породичних газдинстава;
				2) Унапређењe сортног састава и увођење савремених технологија и стандарда у производњи воћа и кромпира и унапређење расног састава и селекцијског рада, смештаја и исхране у сточарству;
				3) Успостављањe органске биљне и сточарске производње, заштитa географског порекла и сертификацијa, регионално брендирањe и активности на унапређењу промоције и пласмана органских и традиционалних производа заштићене ознаке порекла;
				4) Модернизацијa производње на газдинствима – проширењe поседа, изградњa савремених објеката за смештај стоке, кабасте сточне хране и одлагање стајњака, набавкa уређаја за наводњавање, складиштење и хлађење млека, подизањe дугогодишњих засада у воћарству и виноградарству, набавka основног стада, развој пчеларства и узгој аутохтоних биљних врста и раса стоке; 
				
				5) Убрзањe реструктурирања и приватизације прерађивачких предузећа у државном власништву и улагања у изградњу савремених хладњача, сушара и малих погона за прераду млека, воћа и поврћа и сакупљање, дораду, паковање и пласман лековитог и ароматичног биља, меда, шумских плодова и пастрмке; и
				6) Формирањe/јачањe удружења произвођача – сточара, воћара, пчелара и одгајивача и сакупљача лековитог и ароматичног биља и шумских плодова, задруга и кластера у циљу организоване производње, прераде/дораде, складиштења, стандардизације, контроле квалитета, брендирања, промоције и пласмана финалних производа.
				
			
		
	
	2. Коришћење и заштита шумског земљишта и шума и развој ловства
	
		
			
				
				Планско решење 2.1:
				
				Одрживо коришћење и заштита шумског земљишта и шума 
			
			
				
				Приоритетна активност:
				
				1) Унапређење стања постојећих шума и повећање површина под шумама (пошумљавањем око 450 km2), првенствено на сливовима водоакумулација (уз израду пројеката пошумљавања) и побољшањем шумске инфраструктуре;
				2) Израда Програма развоја шумских подручја и Националног парка Тара, као и интегралног информационог система за сектор шумарства чиме би се обезбедило функционисање планског основа одрживом управљању шумама;
				3) Рационално коришћење укупних производних потенцијала шума, превођењем већег дела површине изданачких шума у високе, повећањем укупне обраслости и попуњавањем недовољно обраслих и реконструкцијом деградираних површина;
				4) Очување биоразноврсности и укупне вредности шумских екосистема, посебно у заштићеним подручјима уз вишенаменско коришћење; 
				
				5) Антиерозивна заштита на површинама и локалитетима које угрожава средња, ексцесивна и јака ерозија на око 1260 km2 (посебно на сливовима водоакумулација и на површинама у оквиру планираних скијалишта);
				6) Организовање чувања шуме и форсирање мера превентивне заштите и максимално сузбијање бесправне сече;
				7) Институционално опремање и организовање за потребе: мониторинга и истраживања шума (посебно функционалних оптимума у зонама са различитим режимима заштите природе, инвентуре приватних шума и друго); и
				8) Едукације кадрова у складу са принципима одрживог управљања шумама и наставак истраживања испуњености критеријума и индикатора одрживости шума (посебно у приватних), као и утицаја климатских промена на шумске екосистеме и потребу промене односа према шуми уопште.
				
			
			
				
				Планско решење 2.2:
				
				Развој ловства
			
			
				
				Приоритетна активност:
				
				1) Очување разноврсности ловне фауне (гајење, насељавање и заштитита дивљачи) уз усклађивање ловних и осталих делатности у ловиштима;
				2) Организација стручних службе за праћење и усмеравање развоја популације дивљачи;
				3) Фазно побољшање услова станишта у ловиштима и постизање економског капацитета у бројности (нарочито аутохтоних и економски највреднијих врста – медвед и дивокоза на Тари и ловишту Ђетиња, дивља свиња и срна и друго) и одговарајуће полне и старосне структуре главних врста ситне и крупне дивљачи и квалитета трофеја у складу са капацитетом ловно продуктивних површина на шумским подручјима;
				4) Узгој дивљачи;
				5) Организовање ловног туризма и едукација ловних стручњака и ловаца;
				6) Заштита и коришћење гајених врста дивљачи у складу са условима станишта у ловиштима, као и смањење броја предатора у ловиштима; и
				7) Очување ретких и угрожених врста ловне дивљачи (медвед, дивокоза, тетреб, камењарка, пољска јаребица и друго) и остале фауне (соколови, орлови, и друго).
				
			
		
	
	3. Водни ресурси
	
		
			
				
				Планско решење 3.1:
				
				Заштита квалитета вода
			
			
				
				Приоритетне активности:
				
				1) Заштита изворишта вода регионалних система водоснабдевања (I и I/II класи класе квалитета) у горњим деловима Моравице, Великог Рзава, Западне Мораве, Увца, притока Лима, односно узводно од водоакумулација;
				2) Дефинисање система заштите од загађивања и непланског коришћења површинских и подземних вода, посебно дуж токова река у зони долинских насеља и регионалних и транзитних депонија (уз поштовање критеријум да пречишћене отпадне воде на излазу из ППОВ буду БПК ≤ 4 gr О2/m3);
				3) Успостављање и спровођење режима зона санитарне заштите, посебно постојећих водоакумулација (Увац, Кокин Брод, Радоиња, Бајина Башта, Лазићи, Потпећ, Врутци и Међувршје угроженим ефлуентним оптерећењем) локалних изворишта и резервисањем простора за зоне потапања планираних акумулација;
				
			
			
				
				
				4) Санитарно опремање постојећих објеката, санација загађеног земљишта и успостављање забране превоза опасних и штетних материја на путевима у ужим зонама заштите водоакумулација, уз забрану изградње објеката који могу угрозити извориште и изградњу обилазница водоакумулација; и
				5) Одрживо коришћење локалних изворишта до количина које не угрожавају еколошке услове у окружењу и одржавање квалитета вода водотока и водоакумулације у прописаним I/II класама квалитета.
				
			
			
				
				Планско решење 3.2:
				
				Заштита од вода
			
			
				
				Приоритетне активности:
				
				1) Одбрана од поплава комбинацијом хидротехничких и организационих мере заштите посебно у долинама Дрине, Лима и Западне Мораве (у зони насеља, инфраструктурних система и пољопривредног земљишта, који су угрожени поплавама бујичног карактера);
				2) Успостављање контроле и планског усмеравањe експлоатације грађевинских материјала из речних корита у складу са принципима контролисаног „управљања речним наносом”, односно нормализацијa режима проноса наноса у циљу ублажавања и отклањања морфолошких деформација корита које угрожавају регулационе објекате и мостове; и
				3) Примена техничких, биотехничких и биолошких мера заштите од ерозионих процеса.
				
			
		
	
	4. Геолошки ресурси:
	
		
			
				
				Планско решење 4.1:
				
				Експлоатација минералних сировина и изворитта термоминералних вода 
				
			
			
				
				Приоритетне активности:
				
				1) Експлоатација истраженог и билансираног минералног богатства: руда олова и цинка (Рудник – Горњи Милановац); лигнита (Штаваљ–Сјеница); цементних сировина (Галовићи, Годљево-Косјерић); кречњака (Јелен До – Пожега, Сурдук-Ужице и друго), грађевинско-техничког и архитектонског камена и друго;
				2) Геолошка и металогенетска истраживања бакра, олова и цинка, уз присуство злата, арсена и сребра (у реону Чадиња-Пријепоље); хромита и других корисних елемената (локалитети Јелица, Трнава, Златибор, Брезна, Семегњево, Маљен); магнезита (на Златибору и Чачанском басену – Брезак и код Косјерића, Ражана – Мрамор); минерала бора и литијума и зеолита (на Пожешком, Прањанском или Чачанском неогеном басену);
				3) Потпуније активирање утврђених резерви термоминералних вода (Прибојска бања, Овчар бања, Слатинска бања и Горња Трепча) 
				
				4) Детаљна хидрогеолошка истраживања ради дефинисања резерви и квалитета подземних вода за потребе водоснабдевања, као и комерцијалне производње флашираних вода (Златибор и више локацијa у Ивањици);
				5) Побољшање информационе основе и инжењерско-геолошка истраживања, као подршка планирању, пројектовању и изградњи: израда карте хазарда терена (катастар клизишта и нестабилних падина, плавних зона и друго) у циљу сигурнијег избора локације и смањења трошкова изградње привредних објекаата и инфраструктурних система, као и организовања мониторинга хазарда; и израда карте микросеизмичке рејонизације, како би се, уз евентуално обарање степена сеизмичности, смањили трошкови изградње.
				
			
			
				
				Планско решење 4.2:
				
				Санирање површина око постојећих рударских објеката и развој пројеката који минимално угрожавају животну средину
				
			
			
				
				Приоритетне активности:
				
				1) Предузимање свих законских и техничко-технолошких мера да се деградирање и загађивање животне средине сведе на прихватљив и прописан ниво у свим фазама третирања минералних сировина (експлоатација, припрема, прерада, одлагалишта јаловине, транспорт), уз доследно остваривање краткорочних и дугорочних програма и планова санације и рекултивације деградираних површина; и
				2) Обезбеђивање интегралног управљања отпадом који се формира у свим производним процесима и технолошким фазама у минерално сировинском комплексу, са посебним акцентом на ефикасније и комплексније коришћење сировина и искоришћавање различитих техногених сировина које се стварају у минерално-сировинском комплексу.
				
			
		
	
	5. Развој становништва, мреже насеља и јавних служби
	
		
			
				
				Планско решење 5.1:
				
				Демографска обнова 
			
			
				
				Приоритетне активности:
				
				1) Константна подршка државе смањивању унутаррегионалних разлика са посебном пажњом са територијалним потенцијалима односу на девастирана подручја која доживљавају економско заостајање и депопулацију;
				2) Ублажавање негативних демографских процеса мерама за заустављање емиграције младог стручног кадра (запослење, квалитет живота) и стварање услова за повратак и редистрибуцију становништва (запослење, комунално опремање насеља и друго).
				
			
			
				
				Планско решење 5.2:
				
				Развој људских ресурса
			
			
				
				Приоритетне активности:
				
				1) Подизање нивоа образовања, развој знања и специјалних вештина радне снаге;
				2) Подршка за самозапошљавање и оснивање послова мањег размера као и унапређење реинтеграције и флексибилности радне снаге; и
				3) Побољшавање услова социјалног статуса појединих категорија становништва (одраслих особа без образовања, жена, деце, старих, избеглих и интерно расељених лица, војних инвалида и других посебно угрожених група).
				
			
			
				
				Планско решење 5.3:
				
				Функционално и јачање улоге урбаних центара
			
			
				
				Приоритетне активности:
				
				1) Развој просторно-функцијских и комплементарних веза између регионалних центара Ужица и Чачка (који ће јачати привредне, јавно-социјалне, развојно-управљачке, информационе, научно-истраживачке, културне и друго), те дуж западноморавске развојне осовине; и
				2) Подстицање економског и социјалног развоја других центара у мрежи насеља, у провом реду субрегионалних функција Горњег Милановца, Пријепоља и Пожеге (привредних, јавно-социјалних, развојно-управљачких и културних) и функција осталих општинских центара (привредних и јавно-социјалних), као и микроразвојних нуклеуса на руралном подручју;
				
			
			
				
				Планско решење 5.4:
				
				Очување и трансформација руралних насеља и подручја
			
			
				
				Приоритетне активности:
				
				1) Задржавање млађег дела контингента радне снаге и подстицања повратка дела незапослене радне снаге из урбаних и општинских/градских центара на рурална подручја (фармерско сточарство, укрупњавање поседа, органска пољопривреда) модернизацијом пољопривреде и допунских активности (туризам, микробизнис);
				2) Побољшање квалитета мреже путева и развој јавног саобраћаја чиме ће се омогућити боља веза између насеља и, посебно, са центрима заједнице села;
				3) Усклађивање мрежа објеката и услуга јавносоцијалне инфраструктуре са функцијама центара у мрежи насеља, размештајем и потребама корисника;
				4) Унапређење и развој руралне комуналне инфраструктуре, посебно телекомуникација; и
				5) Обнова, реконструкција и адаптација сеоских домова културе и месних заједница ради стварања услова за формирање мултифункционалних центара.
				
			
			
				
				Планско решење 5.5:
				
				Развој јавних служби, посебно њихове доступности на руралним подручјима
				
			
			
				
				Приоритетне активности:
				
				1) Предшколско васпитање и образовање: Замена објеката у постојећој мрежи новим или повећање капацитета доградњом (ако постоји потреба), санирање, уређење и опремање комплексе вртића; и Организовати специјализован превоза за сву децу која живе на удаљености већој од 1,5 km од предшколске васпитне групе, као и за сву децу са посебним потребама;
				2) Основно образовање и васпитање: Увођење флексибилних програма који ће омогућити повећање релевантности знања, развијање животних вештина ученика, уважавање различитости и укључивање различитих групација деце у образовни процес; Вишенаменско коришћење постојећих објеката за мобилне екипе дечјих вртића, установа културе, курсеве информатике и слично; и Организовање специјализованог превоза за ученике који живе на удаљености већој од 4 km од школе и за све ученике са посебним потребама;
				3) Средње, више и високо образовање: Јачање и осамостаљивање постојећих средњих школа и отварање нових уз редефинисање и усклађивање образовних профила са структуром и потребама привреде на регионалном и локалном нивоу, као и тражење нових начина финансирања и повезивања са привредом; Умрежавање стручних школа сличних образовних профила, њихова диверзификацију и већа флексибилност за прилагођавање потребама привреде и тржишта рада; и Развијање стручног образовања модернизовањем опреме и наставних средстава и опремањем школа потребним садржајима;
				4) Здравствена заштита: Повећање доступности примарне здравствене заштите корисницима, нарочито на руралном подручју, организовањем мобилних здравствених тимова, интегрисаним пружањем услуга здравствене и социјалне заштите и пружањем квалитетне прехоспиталне хитне медицинске помоћи;
				5) Социјална заштита: Развијање разноврсне социјалне услуге усаглашене са потребама корисника које се приоритетно задовољавају у локалној заједници и породици (природном окружењу), а омогућавају избор најмање рестриктивне услуге за корисника; и Омогућавање останка већег броја деце, одраслих и старијих у биолошкој, сродничкој или другој породици, смањење броја деце у установама и смањење потреба за смештајем одраслих и старијих грађана у установама социјалне заштите;
				6) Култура: Субвенционисање јавног и приватног сектора из републичких фондова и донација и укључивање непрофитног сектора у развој нових услуга, посебних програма и организацију мобилне културне понуде (мобилне библиотеке, представе, креативне радионице, еколошке и хуманитарне активности и слично) на руралном подручју; и
				7) Општински/градски сервиси: Повећање доступности јавних услуга становништвау развојем услужних центара општинских/градских управа и развојем мреже услуга и објеката месних канцеларија на руралном подручју општина/градова.
				
			
		
	
	6. Развој привредних делатности
	
		
			
				
				Планско решење 6.1:
				
				Привредни развој
			
			
				
				Приоритетне активности:
				
				1) Институционална подршка регионалном развоју, успешним фирмама и сектору МСП (из облласти пољопривреде, туризма, саобраћаја и складишно-логистичких активности, прерађивачког сектора, услужних делатности и друго) уз повезивање у производно-услужне регионалне кластере, комплетирање инфраструктуре (пре свега у привредно-индустријским зонама и туристичким дестинацијама) и еколошку прихватљивост; 
				
				2) Подршка развоју креативних ресурса као основи одрживог развоја економије и конкурентности; 
				
				3) Изградња модерне привредне инфраструктуре и стварање повољне пословне и инвестиционе климе за опоравак и просторни развој привреде у градовима, у руралном и планинском подручју;
				4) Подршка опоравку, расту конкурентности и одрживом територијалном развоју индустрије и расту нове запослености; и
				5) Интензивирање партнерства на нивоу локалних власти и региона у циљу заједничког наступа код ЕУ и других релевантних међународних асоцијација за реализацију трансграничних програма развоја и заштите природе.
				
			
			
				
				Планско решење 6.2:
				
				Опремање и реализација нових привредних комплекса и локалитета
				
			
			
				
				Приоритетне активности:
				
				1) Обезбеђивање инфраструктурно опремљених привредних комплекса или локалитета од значаја за за више општина/градова и регион, центрима заједнице насеља и другим насељима у којима је испољен интерес за развој привредних/ пословних садржаја, предузетништва, МСП и друго;
				2) Подстицај конкурентности, јачања предузетништва, еко-иновација, енергетске ефикасности, бољих технологија, изградње пословних инкубатора, регионалне мреже секторских кластера, и слично; оживљавање дела индустријских браунфилда; 
				
				3) Припрема стратешких планова уређења, развоја и управљања индустријским зонама и акционих планова за реализацију индустријских зона и других пројеката; и
				4) Отварање планиране индустријске зоне у Севојну, Бранешком пољу (Бранешци -Сушица) – Мачкат, тј. изградња индустријског парка и слободне зоне, индустријско-привредне радне зоне у Пожеги, привредно-индустријске зоне у Прибоју, индустријских зона у Чачку, Пријепољу и друго.
				
			
		
	
	7. Развој туризма
	
		
			
				
				Планско решење 7.1:
				
				Комплетирање и интеграција постојеће понуде у простору
				
			
			
				
				Приоритетне активности:
				
				1) Консолидација опремљености капацитета и боља организација коришћења постојеће туристичке понуде планинског (Златибора, Таре и Златара и друго), бањског (Прибојске бање, Горње Трепче, Овчар бање и ваздушне бање Ивањица, здравствено-wellness центра на Златибору и друго), градског, манифестационог („Сабор трубача у Гучи” и друго), водног (Дрина и друге реке и језера), транзитног, излетничког, руралног и других специјализованих видова туризма и рекреације, уз функционално интегрисање понуде окружења;
				2) Изградња нових и модернизација, комунално опремање и комерцијализација постојећих и потенцијалних смештајних капацитета (посебно у сеоским домаћинствима и постојећим викенд кућама) у складу са међународним стандардима и трендовима у туризму и хотелијерству; 
				
				3) Унапређење и развој туристичко-рекреативне инфраструктуре (терени, стазе, рецептивно-информативни пунктови, туристичка сигнализација и друго) и инфраструктурних система и некомерцијалних садржаја друштвеног стандарда; 
				
			
			
				
				Планско решење 7.2:
				
				Реализација туристичке понуде и инфраструктуре у оквиру туристичких рејона
				
			
			
				
				Приоритетне активности:
				
				1) Развој целогодишње туристичко-рекреативне понуде (потенцијалних полова развоја) у оквиру туристичких рејона: (а) Тара-Ваљевско-подрињске планине-Рудник (НП Тара са Перућцем, Дрином и Бајином Баштом, Горњи Милановац са Бањом Трепчом и Рудником, Косјерић са Маљеном, Повленом и Зарожјем); (б) рејон Полимља са Јадновником (Прибој са Прибојском бањом и Пријепоље са манастиром Милешева, Лимом и Потпећким језером, Побијеником и Јадовником); (в) Моравичко-Драгачевски рејон са Голијом (Чачак са Овчар бањом, са бањом Горња Трепча и Слатина, и манастирима у Овчарско-каблаској клисури, Лучани са Гучом и Драгачевом, Пожега са Тометиним пољем и Јежевицом, Ивањица са Голијом, Ариље са Моравицом и Мучњем); (г) Златибор са Златарско-Пештерским (Сјеничким) рејоном (Чајетина са парком природе Златибор и туристичким центром Златибор и скијалиштем Торник, Сирогојном и Љубишем, Ужице са језером Врутци, аеродромом Поникве, Кремном реком Ђетињом, Мокром Гором и Шарганском осмицом, Нова Варош са Златаром – СРП Увац и Сјеница са Сјеничким језером, Пештерском површи и скијалиштима на Јадовнику, Озрену, Ревуши и Јеленку);
				2) Активирање развоја комплентарних делатности посредством туризма, посебно у производњи еко-хране, аутентичних етно-производа и друго, интепретација вредности природне и културне баштине и друго;
				3) Развој саобраћајне инфраструктуре, у функцији повећања доступности и интегрисања туристичке понуде, као и система остале техничке инфраструктуре (водоснабдевања и каналисања отпадних вода, електроснабдевања и телекомуникација) и јавних садржаја.
				
			
			
				
				Планско решење 7.3:
				
				Израда развојних докумената и сарадња субјеката развоја туризма
				
			
			
				
				Приоритетне активности:
				
				1) Израда просторних и урбанистичких планова, програма развоја туризма и техничке документације за изградњу и уређење предвиђених садржаја;
				2) Остваривање сарадње међу обухваћеним општинама/градовима, као и сарадње са суседним општинама, великим градовима, привредним, културним и другим организацијама и институцијама на развоју туризма; остваривање трансграничне сарадње у развоју туризма са Републиком Црном Гором и БиХ на државном и локалном нивоу;
				3) Формирање информационог система о туристичким ресурсима и тражњи, увођење мониторинга туристичког пословања, промоције и пропаганде туристичких производа подручја; и
				4) Едукација кадрова у туризму и утврђивање управљача туристичким просторима од стране јединица локалне самоуправе.
				
			
		
	
	8. Развој саобраћајне инфраструктуре
	
		
			
				
				Планско решење 8.1:
				
				Повећање саобраћајне доступности подручја 
			
			
				
				Приоритетне активности:
				
				1) Израда потребне планске и пројектне документације за аутопутеве Е-761 и Е-763;
				2) Рехабилитација и модернизација државних путева I реда, уз изградњу недостајуће деонице на државном путу бр. 8 и изградња обилазница око урбаних градских подручја;
				3) Санација клизишта, рехабилитација и сукцесивна изградња недостајућих деоница државних путева II реда у укупној дужини;
				4) Отварање граничног прелаза „Бачевци – Факовићи” према БиХ; 
				
				5) Израда пројеката, реконструкција и рехабилитација општинских путева према приоритетима који се утврђују средњорочним програмима развоја мреже општинских путева, уз константно одржавање проходности током целе године, посебно према насељским/микроразвојним центрима у недовољно развијеним и пограничним подручјима; и
				6) обезбеђивање слободног профила UIC-C и омогућавање коришћења свих технологија интермодалног транспорта без ограничења.
				
			
			
				
				Планско решење 8.2:
				
				Развој остале саобраћајне инфраструктуре 
			
			
				
				Приоритетне активности:
				
				1) Реконструкција и модернизација железничких пруга и објеката, посебно пруге Београд-Бар; 
				
				2) Обезбеђивање постојећих путно-пружних прелаза; уређење станичних тргова и станица;
				3) активирање аеродрома „Поникве” за цивилни ваздушни саобраћај; и
				4) реализација бициклистичких и пешачких стаза на територији НП „Тара”, СРП „Увац” и Златару.
				
			
		
	
	9. Водопривредна инфраструктура
	
		
			
				
				Планско решење 9.1:
				
				Фазни развој система водоснабдевања 
			
			
				
				Приоритетне активности:
				
				1) Реализација акумулације Сврачково, као кључног објекта за поуздано функционисање Западноморавско-рзавског система за снабдевање водом насеља;
				2) Обнова Пештерског водовода и повећање његове поузданости изградњом одговарајућих резервоара у зонама насеља која се снабдевају водом; обнова водовода Сјенице, Нове Вароши, Прибоја, Ивањице, као и свих осталих водовода, по критеријуму да се губици сведу на мање од 20%; водовода Куманица – Ивањица; реализација новог ППВ у Међуречју; 
				
				3) Израда инвестиционо-техничке документације за изградњу „РХЕ Бистрица” (са браном и акумулацијом „Клак”) којом би се утврдила техничка, економска, тржишна и еколошка оправданост и изводљивост пројекта;
				4) Израда Генералног пројекта бране и система Велика Орловача, као и студије о могућности пребацивања дела воде из Увца у слив Великог Рзава;
				5) Успостављање савремених мерно-управљачких система за мерење свих управљачки релевантних величина у свим водоводима; 
				
				6) Обнова и довођење у радно стање локалних изворишта Чачка (Бјељина – Парменац), као изворишта за технолошку воду предузећа у индустријском басену; обнова и одржавање локалног изворишта Пожеге у алувиону Скрапежа; могућност интервентног коришћења у изузетним хаваријским ситуацијама у регионалном систему; и
				7) Утврђивање и овера резерви подземних вода за сва изворишта јавног водоснабдевања. 
				
			
			
				
				Планско решење 9.2:
				
				Развој система за каналисање и пречишћавање отпадних вода 
				
			
			
				
				Приоритетне активности:
				
				1) Развој канализационих система (проширење обухвата система на не мање од 90% домаћинстава која имају водовод, укидање свих парцијалних излива колектора, изградња магистралних одводника до локација ППОВ и реализација ППОВ, при чему је приоритет изградња ППОВ за насеља која угрожавају регионална и друга велика изворишта (Сјеница, Нова Варош), или ефлуентно делују на дугим потезима река које су осетљиви екосистеми и важне за несметано коришћење вода низводно (Ивањица, Ужице, Чајетина – Златибор); по потреби и продужена биоаерација (излазни БПК5 £ 4gr О2/м3) и додатно уклањање азота и фосфора;
				2) Уклањање депонија чврстог отпада крај Увца и његових притока и ремедијација контаминираних површина; уклањање свих осталих депонија из водотока и акумулације Потпећ; 
				
				3) Пречишћавање отпадних вода рудника Штаваљ, по критеријуму да се Кнешница и низводни део Вапе врате у II класу квалитета; и
				4) регулацаја Грабовице на потезу кроз општински центар Сјеница у циљу остваривања степена заштите од великих вода минимум Q2%, по могућности и Q1%:.
				
			
		
	
	10. Енергетска инфраструктура
	
		
			
				
				Планско решење 10.1:
				
				Изградња електроенергетске мреже и објеката
			
			
				
				Приоритетне активности:
				
				1) изградња нових ДВ 220 kV и ТС 220/110kV и„Бистрица”;
				2) изградња 6 нових ТС (110/10 kV „Чачак 6”, „Чачак 7”, „Чачак 8”, „Чачак 9”, Крчагово – Ужице) и завршетак изградње ТС110/35/10 Ариље;
				3) изградња нових и реконструкција постојећих 110 kV далековода;
				
			
			
				
				Планско решење 10.2:
				
				Употреба ОИЕ
			
			
				
				Приоритетне активности:
				
				1) Коришћење хидропотенцијала изградњом МХЕ;
				2) Припремне активности за коришћење ветроенергије (Златибор, Дивчибаре); и
				3) Коришћење соларне енергије, биомасе, и биогаса.
			
		
	
	11. Телекомуникациона инфраструктура
	
		
			
				
				Планско решење 11.1:
				
				Побољшање мреже телекомуникационе инфраструктуре 
			
			
				
				Приоритетне активности:
				
				1) Замена постојећих аналогних комутација (централа) дигиталним;
				2) Изградња нових комутационих објеката у насељима и деловима насеља са преко 500 становника, чиме би се постигла жељена густина телефона и приступ интернету;
				3) Изградња оптичких каблова за насеља у којима се граде комутације;
				4) Изградња РР мреже посебно за брдско-планинска подручја; и
				5) Изградња планираних базних станице мобилних оператера.
				
			
			
				
				Планско решење 11.2:
				
				Развој мреже поштанских услуга
			
			
				
				Приоритетне активности:
				
				1) Побољшање просторне дистрибуције и опремљености поштанских јединица уз увођење нових услуга;
				2) Могућност функционисања дела поштанских јединица као система сталних, односно сезонских уговорних пошти;
				3) Отварање одговарајућих броја шалтера поштанске службе у субопштинским центрима, центрима заједнице насеља, као и у насељима са специфичним функцијама; и
				4) Реализацију поштанских јединица у већим туристичким насељима.
				
			
			
				
				Планско решење 11.2:
				
				Развој емисионе инфраструктуре 
			
			
				
				Приоритетне активности:
				
				1) Изградња, санација и реконструкција система за емитовање и дистрибуцију дигиталног телевизијског сигнала.
				
			
		
	
	12. Комунални садржаји
	
		
			
				
				Планско решење 12.1:
				
				Интегрално управљање комуналним отпадом
			
			
				
				Приоритетне активности:
				
				1) Израда пројектне документације за затварање, санацију и ремедијацију постојећих депонија у Златиборском и Моравичком управном округу, са стратешким проценама утицаја на животну средину;
				2) Изградња регионалних депонија Бањица (Нова Варош) и Дубоко (Ужице) у складу са регионалним споразумима, са студијом оправданости и стратешком проценом утицаја на животну средину) и утврђивање 14 локација за трансфер станице и то за: регионалну депонију Дубоко (Ужице) – 9 трансфер станица (Косјерић, Пожега, Ужице, Бајина Башта, Чајетина, Ариље, Чачак, Лучани, Ивањица); регионалну депонију Бањица (Нова Варош) – 4 трансфер станице (Прибој, Нова Варош, Пријепоље, Сјеница), и регионалну депонију Крагујевац (локација ва обухвата Плана) – 1 трансфер станица (којом се Горњи Милановац у регионални систем управљања отпадом у Шумадијском управном округу);
				3) Затварање и санација локалних сметлишта у руралним подручјима и формирање санитарно уређених сеоских одлагалишта комуналног отпада у складу са Стратегијом управљања отпадом 2010.-2019. године; и
				4) Спровођење система управљања отпадом из акумулација Перућац, Потпећ и осталих акумулација (према потреби), израдом плана за систематско прикупљање и одвожење.
				
			
			
				
				Планско решење 12.2
				
				Управљање опасним отпадом
			
			
				
				Приоритетне активности
				
				1) Усмеравање опасног отпада на регионално складиште опасног отпада на подручју Моравичког управног округа (на потезу Чачак-Лучани); и
				2) Изградња мањих регионалних складишта за сакупљање опасног отпада из домаћинстава (батерија, акумулатора, отпадних уља, отпадних електричних и електронских апарата), које могу бити уз центре за одвојено сакупљање рециклабилног отпада на нивоу сваке општине/града.
				
			
		
	
	13. Заштита животне средине
	
		
			
				
				Планско решење 13.1: 
				
				Унапређење и заштита квалитета животне средине
			
			
				
				Приоритетне активности:
				
				1) Израда и спровођење опшстинских/градских планова/програма заштите земљишта од водне ерозије, загађивања и других деградационих процеса, заштите вода од загађивања и неповољних промена хидролошких режима, заштите ваздуха од загађивања, заштите од прекомерне буке и свих елемената животне средине од загађивања;
				2) Успостављање система сталног мониторинга свих параметара квалитета животне средине на подручју општина/градова (земљишта, воде, ваздуха и вегетације, квалитета живота) на локацијама Ужице, Косјерић, Чачак, Севојно;
				3) Смањење загађења из рударских акитвности и индустрије (посебно Рудника – Горњи Милановац, цементаре, ваљаонице бакра и хемијске индустрије) применом мера заштите на свим индустријским објектима који могу да угрозе животну средину;
				4) Израда и спровођење програма за санацију и рекултивацију зона експлоатације минералних сировина и општинских депонија комуналног и индустријског отпада;
				5) Израда и реализација програма за успостављање зона са режимима заштите изворишта регионалних изворипта водоснабдевања;
				6) Успостављање интегралног система управљања водама Дрине и система управљања отпадом у прекограничној зони (Перућачко језеро) кроз дефинисање партнерства и сарадње; 
				
				7) Спровођење мера заштите животне средине и уређења заштитних појасева саобраћајница (државних путева I и II реда) које угрожавају животну средину;
				8) Израда стратешких процена и процена утицаја на природу и животну средину свих приоритетних програма, планских докумената и пројеката; и
				9) Израда локалних и окружних еколошких акционих планова за све општине/градове Златиборског и Моравичког управног округа.
				
			
			
				
				Планско решење 13.2:
				
				Превенција ризика од удеса и акцидената
			
			
				
				Приоритетна активност
				
				1) Обезбеђивање мониторинга за сва индустриска постројења са SEVESO II листе, која се налазе на 14 локација: и то: 6 постројења нижег реда („Спонит” – Чачак, „Рудник и флотација Рудник” – Горњи Милановац, „Маркинг” – Бела Земља, Ужице, „SUR TEC” – Прељина, Чачак, „ФАД” – Горњи Милановац, „Имповал Севал” – Севојно); и 8 постројења вишег реда („Слобода” – Чачак, „НИС” – Чачак, „Вапекс” – Коњевићи – Чачак, Хемијска индустрија „ПКС Латекс” – Чачак, „Милан Благојевић” – Лучани, „Валве профил” – Лучани, „Први партизан” – Ужице, „НИС Југопетрол” Пожега);
				2) Обезбеђивање адекватног неутралисања или смањења утицаја рада постројења са SEVESO II листе, у складу са конкретним Програмима превенције од удеса; и
				3) Обезбеђивање мониторинга квалитата вода на изливима ППОВ.
				
			
		
	
	14. Заштита природе и природних вредности
	
		
			
				
				Планско решење 14.1:
				
				Заштита, презентација и контролисано коришћење природних добара 
				
			
			
				
				Приоритетне активности:
				
				1) Доследно спровођење постојећих режима заштите природних добара, (приказаних у Табели III-6);
				2) Задржавање постојећих заштићених подручја, уз ревизију стања тих подручја и доношење нових аката о проглашењу, усаглашених са одредбама Закона о заштити природе (за поједина заштићена подручја иницира се кориговање граница и повећање површине под заштитом (НП „Тара”; СРП „Клисура реке Милешевке”; СРП „Увац; ПИО „Овчарско-кабларска клисура”; СП „пећина Буковик”; СРП „Гутавица” и СРП „Паљевине”);
				3) Доношење аката о проглашењу заштићених подручја за која су урађене студије заштите (Заовине, Златибор, Милешевка, Камена Гора, Озрен-Јадовник и Пештерско поље); доношење нових аката о проглашењу, односно уредби Владе за резервате „Гутавица” и „Паљевине” као и проглашење заштите подручја Малог Рзава на општинском нивоу;
				4) Завршетак израде студије заштите Ваљевских планина, израда студије за проширење заштићеног подручја Овчарско-кабларске клисуре и израда студије за измену уредбе о Парку природе „Шарган-Мокра Гора” ради утврђивања зона са различитим режимима заштите;
				5) Почетак истраживања и валоризације подручја која иницирана за заштиту (Рудник, Мучањ, Гиљева, Пештерска висораван, Ђетиња-Стапари и Рожанство-Равни), према динамици која буде утврђена средњорочним и годишњим програмима заштите природе у Републици Србији;
				6) организовање ефикасног управљања заштићеним подручјима и спровођење планова и програма управљања; 
				
				7) систематски мониторинг природних вредности подручја Просторног лана, припрема и реализација пројеката реинтродукције и друго; 
				
				8) просторна идентификација и картирање станишта и еколошки значајних подручја; 
				
				9) Очување разноврсности и слике предела, унапређење његове чистоће и уређености, спровођење приоритетних активности санације и рекултивације деградираних површина; и
				10) Очување/одржање станишта и разноврсности дивље флоре и фауне, њено јачање (бројчано снажење) и просторно ширење.
				
			
			
				
				Планско решење 14.2:
				
				Предузимање активности на међународној афирмацији заштите природних вредности
				
			
			
				
				Приоритетне активности:
				
				1) Примена међународних конвенција: о биолошкој разноврсности; очувању миграторних врста дивљих животиња (Бонска конвенција); очувању европске дивље флоре и фауне и природних станишта (Бернска конвенција); пределима;успостављању мреже еколошки значајних подручја (Натура 2000) на основу европских директива о стаништима и птицама (Special Areas of Conservation – SACs и Special Protection Areas – SPAs); и друго о мочварама (Рамсарска конвенција); трговини угроженим биљним и животињским врстама (CITES); и
				2) Укључивање заштићених природних вредности: Ваљевских планина, Овчарско-кабларске клисуре, подручје планине Јелице, Таре, Уваца-Милешевке, Пештера и Голије на листу Међународно значајних станишта птица (IBA подручја); Таре, Шарган-Мокре Горе, Златибора, Милешевке, Пештера, Штавља, Мучња и Голије на листу Међународно значајна биљна подручја (IPA подручја); Таре, Златибора, Златара, Пештера, Голије, Ваљевских планина на листу Међународно значајна станишта лептира, PBA подручја; Пештерско поље на листу Рамсарских подручја; Сувобора, Овчарско-кабларске клисуре, Јелове горе (Тесне јаруге и Зеленика), Таре, Заовина, Шарган-Мокре Горе, Златибора, Увца, Милешевке, Пештера и Голија на листу EMERALD подручја.
				
			
		
	
	15. Заштита непокретних културних добара
	
		
			
				
				Планско решење 15.1:
				
				Заштита и презентација НКД
			
			
				
				Приоритетне активности:
				
				1) Наставак истраживања, уређења и презентације 20 културних добара од изузетног значаја и 43 културна добара од великог значаја (приказаних у Табели Табела III-8);
				2) Утврђивање граница заштићене околине НКД;
				3) Израда Програма конзервације, рестаурације и ревитализације НКД;
				4) Формирање „путева културе” у функцији презентације НКД и интеграције туристичке понуде; 
				
				5) Рекатегоризација појединих споменика културе; 
				6) Утврђивање граница заштићене околине и израда планова уређења заштићених зона са дефинисаним режимима зашите НКД пре свега за НКД од изузетног и великог значаја;
				7) Валоризација објеката народног градитељства – старих, неизмењених и мало измењених планинских села и појединачних објеката; и друго.
				
			
		
	
	1.2. Учесници у имплементацији
	Кључни учесници у спровођењу Просторног плана, у складу са својим надлежностима и делокругом рада, јесу: органи управљања обухваћених општина/градова, републички ресорни органи и фондови, републичка и локална јавна предузећа, јавне установе и посебне организације, „Регионална агенција за просторни и економски развој Рашког и Моравичког управног округа” (у даљем тексту: РАПЕР Рашког и Моравичког управног округа) као и „Регионалном развојном агенцијом Златибор” (у даљем тексту: РРА Златибор), Привредна комора Србије и Регионалнa привреднa коморa Краљево и Регионалнa привреднa коморa Ужице, регионалне и локалне пословне асоцијације, домаће и стране банке, заинтересовани пословни субјекти, трећи сектор (невладине организације – НВО) и локално становништво.
	Кључни актери су по секторима:
	1) Одрживог развоја привреде и МСП: министарства надлежна за привреду, приватизацију, трговину и услуге, регионални развој, национални инвестициони план са одговарајућим управама, дирекцијама и агенцијама, у првом реду Агенција за развој МСП, Агенција за страна улагања и промоцију извоза – СИЕПА, Агенција за приватизацију; Привредна комора Србије, РРА Златибор и РАПЕР Рашког и Моравичког управног округа, Регионалнa привреднa коморa Краљево и Регионалнa привреднa коморa Ужице15, регионалне агенције, фондови и пословне асоцијације; органи управљања обухваћених општина/града, агенције/канцеларије за локални економски развој, асоцијације/удружења привредника и предузетника, републички фондови за развој, регионални развој и слично, предприступни фондови Европске уније (за регионалну и преко-граничну сарадњу, регионални развој и слично), Светска банка (WB), Европска банка за обнову и развој (EBRD), домаћи банкарски систем уз партнерство јавног и приватног сектора.
	2) Заштите и коришћења пољопривредног земљишта и одрживог развоја пољопривреде: министарства надлежна за пољопривреду, шумарство, заштиту животне средине, просторно планирање; републички фондови за развој и заштиту животне средине; РРА Златибор и РАПЕР Рашког и Моравичког управног округа, 
	
	Регионалнa привреднa коморa Краљево и Регионалнa привреднa коморa Ужице, органи управљања обухваћених општина/града; породична пољопривредна газдинства, пољопривредни произвођачи, заинтересовани пословни субјекти и други актери на регионалном, националном и међународном нивоу (на пример, ФАО).
	3) Заштите и коришћења шума, одрживог развоја шумарства и ловства: министарства надлежна за шумарство, ловство, заштиту животне средине, просторно планирање и туризам, Управа за шуме Србије при Министарству пољопривреде, шумарства и водопривреде; ЈП „Србијашуме”, ЈВП „Србијаводе”; Ловачки савез Србије; органи управљања обухваћених општина/града, власници приватних шума и корисници ловишта.
	4) Одрживог коришћења минералних сировина и развоја рударства: министарства надлежна за рударство, енергетику, животну средину и водопривреду, просторно планирање, РРА Златибор и РАПЕР Рашког и Моравичког управног округа, Регионалнa привреднa коморa Краљево и Регионалнa привреднa коморa Ужице, органи управљања обухваћених општина/града, приватни инвеститори (према концесионим аранжманима).
	5) Одрживог развоја туризма: министарства надлежна за туризам, животну средину и просторно планирање, инфраструктуру, водопривреду, шумарство, рударство (за минералне воде), енергетику, телекомуникације, културу и спорт, са одговарајућим агенцијама, заводима и државним јавним предузећима (ЈП „Скијалишта Србије”, ЈВП „Србијаводе”, „ЈП „Србијашуме”, ЈП „Путеви Србије”, заводи надлежни за заштиту природе и споменика културе и друго); Туристичка организација Србије, Национална корпорација за развој туризма; Привредна комора Србије (Регионалнa привреднa коморa Краљево и Регионалнa привреднa коморa Ужице) – Удружење за угоститељство и туризам; Удружење бањских и климатских места Србије; Планинарски савез Србије; Смучарски савез Србије; Ловачки савез Србије; Горска служба спасавања; регионалне развојне агенције (нови субјекти), управе и службе општина/градова; управљачи туристичких простора; Туристичке организације градова и општина/Туристичке организације дестинација (алтернативно – постојећи или нови субјекти) у сарадњи са РРА Златибор и РАПЕР Рашког и Моравичког управног округа; дестинацијска менаџмент организација/компанија; органи управљања обухваћених општина/градова; локална туристичка удружења/друштва и задруге; НВО, приватни инвеститори као носиоци комерцијалних улагања у развој свих видова туризма и друго.
	6) Развоја људских ресурса, мреже насеља и јавних служби: министарства надлежна за рад, финансије, просвету, здравље, социјалну политику, културу, изградњу објеката, саобраћај, телекомуникације, заштиту животне средине, просторно планирање, водопривреду, економију и регионални развој, трговину и услуге, национални инвестициони план; Фонд за развој Републике Србије, Национални савет за регионални развој; Национална служба за запошљавање и друго; органи управљања обухваћених општина/града; републичке, регионалне и општинске/градске јавне установе у домену здравства, образовања, културе и социјалне заштите; РРА Златибор и РАПЕР Рашког и Моравичког управног округа, републичка и општинска/градска јавна предузећа, дирекције и фондови за изградњу, развој саобраћајне и друге инфраструктуре и објекте заједничке комуналне потрошње; локални савети за развој људских ресурса (представници локалне власти, послодаваца и репрезентативних синдиката, струковних удружења, школских институција, научно-истраживачких организација, удружења); приватни сектор и НВО.
	7) Одрживог развоја саобраћаја и саобраћајне инфраструктуре: министарства надлежна за инфраструктуру, животну средину, просторно планирање и изградњу објеката, ЈП „Путеви Србије”, АД „Железнице Србије”, републички фондови (за развој, регионални развој, животну средину и друго); РРА Златибор и РАПЕР Рашког и Моравичког управног округа, општинске/градске управе и јавна предузећа/организације надлежене за општинске путеве.
	8) Заштите и одрживог коришћења вода и развоја водопривредне инфраструкуре: министарства надлежна за водопривреду, енергетику, шумарство, животну средину, просторно планирање и изградњу објеката; Републичка дирекција за воде Републике Србије при Министарству пољопривреде, шумарства и водопривреде; ЈП „Србијаводе”– Водопривредни центар (ВПЦ) „Морава”-Ниш и ВПЦ Сава-Дунав, ЈП „Електропривреда Србије”, „Србијашуме”, РРА Златибор и РАПЕР Рашког и Моравичког управног округа, јавна комунална предузећа за водовод и канализацију као и електродистрибуције обухваћених општина/града, органи управљања обухваћених општина/града; приватни инвеститори (за реализацију МХЕ, рибњака и друго).
	9) Развоја енергетике и енергетске инфраструктуре: министарства надлежна за енергетику, заштиту животне средине и водопривреду, органи управљања обухваћених општина/града, ЈП „Електромрежа Србије”, ЈП „Електропривреда Србије”, ЕД „Краљево”, ЕД „Чачак”, ЕД „Ужице”, ЈП „Србијагас”, НИС, РРА Златибор и РАПЕР Рашког и Моравичког управног округа, и други актери у јавном и приватном сектору. 
	
	10) Развоја телекомуникација и поштанског саобраћаја: министартсво надлежно за телекомуникације, ЈП „Поште Србије”, АД „Телеком Србија”, Теlenor, VIP Mobile и други оператери који у међувремену добију лиценце, Радио телевизија Србије, локалне телевизијске и радио станице, органи управљања обухваћених општина/града.
	11) Развоја комуналне инфраструктуре: министарство надлежно за заштиту животне средине и просторно планирање са одговарајућим управама, дирекцијама и агенцијама; стручне организације за испитивање отпада; органи управљања обухваћених општина/градова и јавна предузећа/организације надлежене за комуналне послове; и други актери у јавном и приватном сектору, предузећа или компаније за управљање комуналним отпадом, НВО и друго.
	12) Заштите животне средине: министарства надлежна за заштиту животне средине, просторно планирање, пољопривреду, шумарство, водопривреду, инфраструктуру, рударство и енергетику са одговарајућим управама, дирекцијама и агенцијама у првом реду Институт за јавно здравље Србије „Др Милан Јовановић Батут”; органи управљања обухваћених општина/града (општинске управе за заштиту животне средине, Завод за јавно здравље Ужице, Завод за јавно здравље Чачак); РРА Златибор и РАПЕР Рашког и Моравичког управног округа, привредни субјекти, НВО.
	13) Заштите природе и природних вредности: министарство надлежно за послове животне средине, Завод за заштиту природе Србије, управљачи заштићених подручја, територијално надлежне општинске/градске управе, НВО.
	14) Заштите непокретних културних добара: министарство надлежно за културу, Завод за заштиту споменика културе Краљевво, надлежне општинске/градске управе, општинске/градске јавне установе културе, приватни сектор, невладине организације, регионалне и општинске/градске туристичке организације.
	––––––––––––––
	15 Посебно у циљу проширења и унапређења привредне сарадње Србије (Ужица, Ваљева, Краљева, Крушевца и Федерације) и БиХ (Зеничко-Добојског, Средњебосанског, Горажданско-Подрињског и других кантона) у циљу интензивирања активности на дефинисању и изради пројеката прекограничне сарадње са којим ће конкурисари за средства европских фондова.
	
	2. Смернице за израду планских докумената и друге развојне документације за подручје Просторног плана 
	
	Просторни план ће се спроводити разрадом планских решења и пропозиција просторним плановима подручја посебне намене, просторним плановима јединица локалне самоуправе, урбанистичким плановима и секторским плановима и програмима у складу са законом.
	2.1. Доношење просторних и урбанистичких планова
	Просторни план подручја изворишта водоснабдевања регионалног подсистема „Рзав” („Службени гласник РС”, број 131/04), Просторни плани подручја посебне намене специјалног резервата природе „Увац” („Службени гласник РС”, број 83/10), Просторни план подручја посебне намене Парка природе „Голија” („Службени гласник РС”, број 16/09), Просторни план подручја посебне намене Националног парка „Тара” („Службени гласник РС”, број 100/10), Просторни план подручја посебне намене инфраструктурног коридора Београд – Јужни Јадран, деоница Београд–Пожега („Службени гласник РС”, број 37/06) усклађени су са овим просторним планом и могу се примењивати у целости.
	На основу овог просторног плана Влада Републике Србије донеће до краја 2016. године:
	1) Просторни план подручја посебне намене инфраструктурног коридора Београд – Јужни Јадран, деоница Пожега-граница Републике Црне Горе;
	2) Просторни план подручја посебне намене инфраструктурног коридора аутопута Е-761 деоница Краљево – Чачак – Пожега – Ужице – граница БиХ (део подручја Просторног плана);
	3) Просторни план подручја посебне намене Дринског појаса (део подручја Просторног плана);
	4) Просторни план подручја посебне намене туристичке дестинације Златибор-Златар (са сливним подручјем акумулација Кокин Брод и Врутци);
	5) Просторни план подручја посебне намене Пештерске висоравни (са сливним подручјем акумулације Бела Вода–Сјеница, који ће обухватити део подручја Просторног плана);
	6) Просторни план подручја посебне намене планине Јадовник;
	7) Просторни план подручја посебне намене Ваљевских планина (део подручја Просторног плана);
	8) Просторни план подручја посебне намене сливова акумулација Рокци, Куманица и Дубравица (Ивањица);
	9) Просторни план подручја посебне намене слива акумулације Бела стена (Краљево и Чачак);
	10) Просторни план подручја посебне намене за Овчарско-Кабларску клисуру;
	11) Просторни план подручја посебне намене слива акумулације Сеча река (Косјерић); и
	12) Просторни план подручја посебне намене за изградњу РХЕ Бистрица.
	Просторни планови подручја посебне намене ће бити усклађени са овим просторним планом, с тим да ће се на подручју Златиборског и Моравичког управног округа примењивати концепције, режими заштите и коришћења простора и планска решења за посебне намене које се утврде наведеним просторним плановима.
	Разраду овог просторног плана и наведених просторних планова подручја посебне намене на нивоу урбанистичког плана утврдиће министарства надлежна за животну средину, просторно планирање, економију, регионални развој (за грађевинска подручја места за одмор, комплексе скијалишта и друге туристичке понуде), инфраструктуру (за непосредни појас коридора инфраструктуре), културу (за зоне НКД од изузетног значаја) пољопривреду, шумарство и водопривреду (за делове уже зоне санитарне заштите водоакумулација) и надлежне стручне службе управних округа, општина/градова, РРА Златибор и РАПЕР Рашког и Моравичког управног округа.
	У складу са одредбама Закона о планирању и изградњи („Службени гласник РС”, бр. 72/09, 81/09 – исправка, 64/10 – УС и 24/11) надлежне скупштине обухваћених општина/градова ускладиће у целости просторне планове јединица локалне самоуправе општине/града за територије својих општина/градова са планским концепцијама, решењима и пропозицијама овог просторног плана у законом утврђеном року. До усклађивања, важећи просторни и урбанистички планови се могу примењивати у деловима који нису у супротности са планским концепцијама, решењима и смерницама Просторног плана.
	Приоритет у припремању и доношењу урбанистичких планова, имаће седишта општина/градова, бањска и друга туристичка места, микроразвојни центри (посебно у пограничним подручјима), просторне културно-историјске целине, зоне изградње за индустрију, МСП и инфраструктурних система (посебно од регионалног значаја) чији ће развој подстицати Република Србија. 
	
	На основу Закона о заштити животне средине (чл. 35. и 36), Закона о стратешкој процени утицаја на животну средину и Закона о процени утицаја на животну средину, у току имплементације Просторног плана обавезна је израда стратешких процена утицаја на животну средину за приоритетне просторне планове подручја посебне намене, просторне планове јединица локалне самоуправе и одговарајуће урбанистичке планове (за општинске/градске центре, места за одмор и комплексе скијалишта и друго).
	За остале урбанистичке планове одлука о приступању или не приступању изради стратешке процене доноси се у складу са одредбама из чланова 5, 6. и 9. Закона о стратешкој процени утицаја, уколико се конкретним планом успоставља оквир за одобравање будућих развојних пројеката за које је прописана обавеза процене утицаја на животну средину, односно да се може тражити процена утицаја на животну средину када се налазе у обухвату заштићеног подручја и планираних за заштиту природних вредности, односно ако се на другом обухваћеном подручју планирају два или више пројеката обухваћених Уредбом о пројектима за које се израђује студија о процени утицаја на животну средину.
	2.2. Спровођење Просторног плана у регионалним и секторским плановима и програмима
	Развојни документи регионалног развоја за цело или делове подручја Златиборског и Моравичког управног округа усклађују се, у складу са Законом о регионалном развоју, са овим просторним планом.
	Спровођење и разраду планских концепција, решења и пропозиција утврђених Просторним планом у секторским плановима и програмима у складу са законом обезбеђују:
	– министарство надлежно за водопривреду, односно Републичка дирекција за воде, у сарадњи са ЈВП „Србијаводе”, ВПЦ „Морава”-Ниш и ВПЦ Сава-Дунав, субјектима развоја хидро-енертетских система и надлежним општинама/градовима: усклађивањем годишњих програма изградње, реконструкције и одржавања водопривредних објеката и фазног развоја Западноморавско-рзавског регионалног система са три подсистема и Ибарско-шумадијског регионалног система за обезбеђење воде највишег квалитета и Западноморавског речног система и Речног система Дрине са Лимом за обезбеђење вода за техничке потребе; израдом одговарајућих Студија о снабдевању водом највишег квалитета и одвођењу отпадних вода; израдом елабората санитарне заштите за сливове постојећих и планираних акумулација; израдом пројекта антиерозионе заштите за сливове постојећих и планираних акумулација; израдом пројеката регулације река и уређења речних корита (са којим се усклађују пројекти експлоатације речног наноса); доношењем програма мониторинга квалитета воде у сливовима Моравице, Великог Рзава, Западне Мораве, Увца, Лима и друго, а у сарадњи са министарством надлежним за заштиту животне средине доношењем програма заштите вода у тим сливовима;
	– скупштине обухваћених општина/града доношењем средњорочних и годишњих програма развоја водоводне и канализационе инфраструктуре; планова и двогодишњих програма управљања отпадом и одлукама о комуналном реду;
	– скупштине обухваћених општина/градова, у сарадњи са министарством надлежним за водопривреду, доношењем плана за проглашење ерозионих подручја на територији општина/градова и плана одбране од бујичних поплава на водотоковима ван система редовне одбране од поплава;
	– скупштине обухваћених општина/градова у сарадњи са министарством надлежним за пољопривреду, асоцијацијама пољопривредних произвођача и власницима земљишта – испитивањем агропедолошких особина земљишта; доношењем интегралних програма заштите, коришћења и уређења пољопривредног земљишта, програма развоја сточарства, програма развоја воћарства и повртарства, програма обнове пашњачког сточарења, програма развоја органске, тј. еколошке производње хране и друго;
	– скупштине обухваћених општина/градова, у сарадњи са надлежним министарствима, месним заједницама, приватним сектором и невладиним организацијама, утврђивањем локалне политике здравствене заштите, социјалне заштите, развоја културе и физичке културе и доношењем акта о мрежи објеката дечјих вртића и основних школа у општинама/градовима;
	– скупштине обухваћених општина/градова, уз помоћ надлежног министарства, туристичких организација и туроператера, различитих невладиних и других организација, доношењем програма развоја туризма са прединвестиционим студијама (оправданости), програма промотивних активности, програма уређења и опремања грађевинског земљишта на туристичким просторима, програма едукације становништва и њиховог укључивања у организацију туристичких програма, и друго; 
	
	– ЈП за газдовање шумама „Србијашуме”: ревизијом општих основа газдовања шумама за Лимско, Тарско-Златиборско, Шумадијско и Голијско шумско подручје, Национални парк „Тару” и Парк природе „Голију”; у сарадњи са власницима земљишта израдом програма газдовања шумама и пошумљавања земљишта у приватном власништву којима би се поузданије утврдило стање ових шума, а плановима газдовања уважили општи заштитни и посебни поседнички интереси за сваки део шуме; израдом и реализацијом Програма антиерозивног уређења подручја (нарочито сливова регионалних изворишта вода и површина у оквиру сектора планираних скијалишта);
	– Ловачки савез Србије и корисници ловног подручја ревизијом, односно доношењем ловних основа за газдовање ловним подручјем и ловиштима и годишњих планова газдовања ловиштима у обухвату овог просторног плана;
	– Корисници рибарских подручја – доношењем средњорочних и годишњих програма унапређења рибарства;
	– ЈП „Путеви Србије”, у сарадњи са надлежним општинским/градским управама, усклађивањем средњорочних и годишњих програма изградње, рехабилитације и одржавања државних путева;
	– надлежне општинске/градске управе, односно општинске/градске дирекције/заводи надлежни за путеве, усклађивањем средњорочних и годишњих програма развоја општинских путева;
	– ЈП „Електропривреда Србије”, у сарадњи са ЈП за дистрибуцију електричне енергије „Електро Србија”, ЕД „Чача” – ЕД „Ужице” усклађивањем средњорочних планова, односно двогодишњих програма развоја енергетике, односно дистрибуције електричне енергије;
	– скупштине обухваћених општина/градова доношењем планова развоја енергетике којима се утврђују потребе за енергијом на подручју општина/градова, услови и начин обезбеђивања неопходних енергетских капацитета и доношењем програма рационалног коришћења енергије;
	– рударска предузећа, која врше истраживање и експлоатацију минералних сировина, у сарадњи са надлежним републичким органима, скупштинама обухваћених општина/градова, привредним коморама донеће, уз сагласност Владе Републике Србије, посебне средњорочне програме развоја и санације за делове подручја на којима је завршена или предстоји експлоатација минералних сировина; 
	
	– скупштине обухваћених општина/градова доношењем средњорочног плана заштите од буке, програма и плана мониторинга животне средине (ваздуха, буке, земљишта и друго) и програма праћења документације о стратешким проценама утицаја планова и проценама утицаја пројеката на животну средину;
	– управљачи заштићених подручја доношењем плана управљања и годишњих програма управљања заштићеним подручјима;
	– надлежне општинске/градске управе, у сарадњи с министарством надлежним за заштиту животне средине, реализацијом акционих програма заштите животне средине за подручје општине/градова преко локалних Агенди 21 (тзв. ЛЕАП);
	– Регионални центар за животну средину за Централну и Источну Европу (РЕЦ) и друге НВО – ангажовањем на иницирању, изради и примени програма и пројеката одрживог развоја и заштите;
	– Републички завод за заштиту споменика културе и Завод за заштиту споменика културе у Краљеву, у сарадњи с надлежним општинским/градском управама и приватним сектором, утврђивањем средњорочних и годишњих програма истраживања и заштите непокретних културних добара;
	– РРА Златибор и РАПЕР Рашког и Моравичког управног округа у сарадњи с надлежним општинским/градским управама, доношењем годишњих програма развоја, изградње и уређења подручја Златиборског управног округа и Моравичког управног округа, чији је циљ материјално побољшање услова локалног становништва и супротстављање тзв. новом или транзиционом сиромаштву и друго.
	Планска решења преиспитаће се и ближе одредити (за објекте из члана 133. Закона о планирању и изградњи) израдом претходних студија и студија оправданости, у складу са наведеним Законом. 
	
	3. Мере и инструменти за спровођење плана
	Ефикасност спровођења Просторног плана условљена је обезбеђењем координације предвиђених активности и различитих актера/учесника. Полази се од искустава земаља ЕУ да се успешна координација може обезбедити применом мултисекторског приступа – комбинације мера и инструмената различитих политика према тематским областима и проблемима који се планом решавају, као и успостављањем институционално-организационих аранжмана и партнерства на различитим релацијама (јавни-приватни сектор, јавне-независне институције/организације, ниво управљања-јавност и друго).
	Основне мере и инструменти различитих политика за имплементацију решења Просторног плана за период до 2016. године базирани су на постојећем систему управљања у Србији, а у одређеној мери се сугеришу мере и инструменти који ће, према очекивањима, у овом периоду бити дефинисани и примењивани током фаза приступања ЕУ.
	При томе сe има у виду да је Европска комисија увела претприступни инструмент (IPA – Instrument for Pre-accession Assistance). IPA у себи садржи пет основних компоненти: (1) подршка у транзиционом процесу и изградња институција; (2) регионална и прекогранична сарадња; (3) регионални развој; (4) развој људских ресурса; и (5) рурални развој; где ће за сваку од наведених компоненти бити обезбеђени посебни фондови. Компоненте 1. и 2. намењене су земљама потенцијалним кандидатима, док су компоненте од 1. до 5. намењене земљама кандидатима. Земљама потенцијалним кандидатима за чланство у ЕУ биће омогућено коришћење средстава из фондова прве две компоненте, уз отворену могућност да се из тих средстава финансирају и програми/пројекти из преостале три компоненте. Један од задатака у ефикасној употреби фондова ЕУ је и успешно програмирање и предлагање пројеката за финансирање из средства ЕУ, међу којима су и поједини пројекти номиновани у поглављу IV Просторног плана, део 1.1. Приоритетне активности на имплементацији.
	Полазећи од предходних ставова, мере и инструменти за имплементацију Просторног плана су отворени за усклађивање с променама система управљања и планирања у Србији у току спровођења овог просторног плана.
	3.1. Мере и инструменти различитих политика
	Полазећи од координирајуће, контролне и кофинансирајуће улоге националног нивоа одлучивања (принцип партнерства) при спровођењу територијалних развојних планова (принцип супсидијарности), приоритетна планска решења подржаваће се различитим мерама и инструментима. Развој Златиборског управног округа и Моравичког управног округа не може се одвијати на адекватан начин без остваривања синергијских учинака који произлазе из интрарегионалних функционалних веза и интеррегионалних веза и трансграничне сарадње (ближе дефинисаних у поглављу II Принципи, циљеви и општа концепција регионалног просторног развоја, подпоглавље 4. Концепција регионалног просторног развоја).
	3.1.1. Мере и инструменти опште економске политике за подстицање регионалног развоја 
	и равномерног територијалног развоја
	Установљавање мера и инструмената опште економске политике сматра се значајним за сва планинска и погранична подручја у Србији (којима припада већи део подручја Просторног плана), нарочито за 6 неразвијених општина (од укупно 12 општина и два града), зоне заштите природних вредности, сливове изворишта вода, туристичке просторе на планинском подручју и друго. То су, у првом реду, следеће мере и инструменти: 
	
	– осигурање (Фонд за развој Републике Србије) и давање повољних дугорочних кредита и пореских подстицаја за приватизацију и развој МСП, с највећим степеном осигурања и најнижим каматним стопама, за отварање нових радних места и почетнике који први пут започињу производњу, или за пружање дефицитарних услуга;
	– коришћење средстава Фонда за развој Републике Србије за субвенционирање и подстицање отварања нових радних места и запошљавање млађег и женског дела популације;
	– успостављање међуопштинске сарадње у погледу: заједничког конкурисања и лобирања за развојна средства и финансирање пројеката инфраструктуре (комуналне, саобраћајне и привредне од интереса за две и више општина/градова) и кластерско удруживање; координисање активности, у сарадњи са РРА Златибор и РАПЕР Рашког и Моравичког управног округа са привредним субјектима и институцијама на националном и регионалном нивоу; (општинске управе Бајине Баште, Нове Вароши, Прибоја, Ивањица; Пријепоље и Сјеница треба интензивно да сарађују, на добијању статуса првог ранга у оквиру политике подстицања развоја недовољно развијених подручја републичког, са Саветом за регионални развој и регионалне капиталне инвестиције);
	– повољни дугорочни кредити и порески подстицаји за развојно опредељене пољопривредне произвођаче, као и додатне стимулације за младе и произвођаче који преузимају напуштена и старачка газдинства и/или уводе методе органске производње;
	– повољни кредити и порески подстицаји за модернизацију и изградњу објеката за откуп млека, откуп и примарну прераду воћа, шумских плодова, лековитог и ароматичног биља; за пружање услуга ветеринарске и саветодавне пољопривредне службе и техничких сервиса у приватном сектору;
	– формирање фонда за осигурање кредита за пољопривреду, који ће омогућити коришћење дугорочних банкарских кредита под повољним условима за: набавку пољопривредне механизације, опреме и репроматеријала; обнове сточног фонда, изградње и опремања сточних фарми; обнову и подизање вишегодишњих засада и увођење међународно признатих стандарда и система квалитета;
	– повољни дугорочни кредити, субвенције и порески подстицаји за изградњу и модернизацију туристичке инфраструктуре и супраструктуре (за улагања у прибављање и уређење грађевинског земљишта, комунално опремање, изградњу и реконструкцију објеката сеоских туристичких домаћинстава за туристички смештај, изградњу туристичке инфраструктуре и супраструктуре);
	– повољни дугорочни кредити, субвенције и порески подстицаји приватном сектору за пружање услуга јавних служби; 
	
	– инвестициони програми и средстава из страних донација за пројекте развоја и промоцију пољопривреде, села, сеоског туризма, руралне инфраструктуре, ОИЕ, традиционалне архитектуре и заштићених и планираних за заштиту природних вредности; 
	
	– повољни дугорочни кредити и порески подстицаји за приватни сектор и власнике непокретности за улагања у спровођење мера заштите и уређења пољопривредног земљишта и шума у складу с режимима заштите природних вредности и изворишта вода, интегралним програмима уређења пољопривредног земљишта и пашњака и програмима газдовања шумама; као и мера заштите и презентације природних вредности и непокретних културних добара;
	– повољни дугорочни кредити за приватни сектор и власнике непокретности за улагања у прикупљање и пречишћавање отпадних вода, прикупљање и депоновање комуналног отпада, коришћења ОИЕ и других мера заштите животне средине и изворишта.
	Како је смањење регионалних неравномерности и сиромаштва међу кључним циљевима развоја Републике Србије, будући да су регионалне диспропорције међу највећим у Европи, може се очекивати значајна финансијска подршка Републике и ЕУ развоју подручја Просторног плана (посебно Златиборског управног округа) у остваривању циља да се до 2016. године индекс развојне угрожености смањи. Назначене мере и инструменте опште економске политике, као подршку најнеразвијенијем подручју Републике Србије, требало би да установе и спроводе министарства надлежна за финансије, привреду, туризам и пољопривреду, као и надлежни републички фондови, републичке и регионалне агенције (за развој и друго) и то: директним државним улагањима из буџета Републике Србије и субвенцијама за активирање целокупног економског потенцијала региона; обезбеђивањем повлашћеног приступа изворима финансирања, царинским, извозним и другим олакшицама, подстицајима за партнерство јавног и приватног сектора и слично; обезбеђење услова за привлачење страних директних инвестиција и донација.
	3.1.2. Мере и инструменти других политика
	Заштита и одрживо коришћење вода и развој водопривредне инфраструктуре:
	– успостављање поузданог мерног система и мониторинг система (са мерењем протока у свим гранама система, регистровањем водних биланса регистроване и нерегистроване потрошње и контролом свих кључних тачака у мрежи), ради обезбеђења потпуне хидрауличке осмотривости система; формирање продајне цена воде у складу са Стратегијом дугорочног развоја водопривреде Србије (којом је утврђено да цена покрије све трошкове просте репродукције система, трошкове заштите изворишта, као и део трошкова проширене репродуције, око 30%, који подразумева даљи развој система);
	– обезбеђење и удруживање средстава из буџета Републике Србије, Националног инвестиционог плана и буџета обухваћених општина/градова у сектору водопривреде и заштите животне средине за финансирање реконструкције водовода и развоја водовода, обнове и проширења постојећих канализационих система, изградње ППОВ (насеља и регионалних депонија, уз услов ефективности БПК ≤ 4 mg O2/l) и руралну санитацију насеља у ужој и широј зони санитарне заштите акумулација; 
	
	– успостављање мониторинга параметара квалитета воде у водоакумулацијама, њиховим притокама и другим значајнијим водотоцима на подручју Просторног плана, с математичким моделом за прогнозу квалитета воде који обезбеђује Републичка дирекција за воде, у сарадњи с ЈВП „Србијаводе” и надлежна општинска/градска јавна комунална предузећа;
	– реализација посебних програма и система за остваривање пуне безбедности подручја низводно од водоакумулација, које обезбеђује држалац објеката;
	– појачан надзор над спровођењем мера санитарне заштите изворишта (посебно водоакумулација од еутофикације), радом објеката и постројења за пречишћавање и дистрибуцију воде за пиће и објеката и постројења за прикупљање и пречишћавање отпадних комуналних и загађених атмосферских вода (уз постепено укидање парцијалних излива колектора отпадних вода у водотоке мимо ППОВ), који обезбеђују министарства надлежна за санитарну заштиту, водопривреду (тј. Републичка дирекција за воде), заштиту животне средине и надлежне општинске/градске управе.;
	– забрана изградње нових привредних, стамбених и других објеката, ширења постојећих објеката, вођења инфраструктурних система у плавним зонама које су угрожене великим водама;
	Одрживи развој туризма:
	– економскe мере – подстицање и усмеравање развоја туризма кроз монетарне и фискалне инструменте. Монетарни инструменти су: oбезбеђење и удруживање директних државних улагања из буџета, као и из буџета општина/градова, НИП-а и других фондова, привлачење страних донаторских средстава, развојни кредити и субвенциониране камате и друго за израду и спровођење програма развоја туризма обухваћених општина/градова, прибављања и уређења грађевинског земљишта, развоја туристичке инфраструктуре и супраструктуре и друго. Фискални инструменти су: ослобађање или смањење пореза на добит, ослобађање или смањење пореза на новозапослене, диференциране боравишне таксе, диференциране туристичке накнаде, пенали за изградњу неадекватних капацитета на приоритетним туристичким локацијама, преношење губитака у наредне године, убрзана амортизација, концесије, ниже царине на увоз опреме и друго;
	– организационо-институционалне мере – модели уговорног повезивања/организовања, односно различити видови кластерског и дестинацијског удруживања (републичких, регионалних и локалних) туристичких субјеката, у креирању понуде туристичких простора/дестинација југозападне Србије; избор управљача и контролу ефикасности управљања одрживим развојем туризма, реализацијом програма развоја туризма и пројеката развоја туристичке инфраструктуре и супраструктуре, односно уређењем грађевинских подручја/локација туристичких дестинација;
	– правнe и планскe мере/инструменти – дефинишу интегрално планирање развоја туризма, резервацију простора туристичких простора од републичког значаја, одрживо коришћење туристичких простора и послове од посебног значаја за развој туризма, лиценцирање и утврђивање стандарда и друго. 
	
	Развој мреже насеља и јавних служби:
	– формирање базе података о грађевинском земљишту и објектима, коју обезбеђују општинске/градске управе и локалне дирекције/заводи надлежни за грађевинско земљиште, у сарадњи са Републичким геодетским заводом (даље: РГЗ) и Републичком управом прихода;
	– формирање и развој регионалних и локалних информационих и мониторинг система о планским документима и простору које обезбеђују општинске/градске управе у сарадњи са министарством надлежним за планирање и изградњу простора, Републичком агенцијом за просторно планирање, РГЗ, РРА Златибор и РАПЕР Рашког и Моравичког управног округа;
	– побољшање координације општинских/градских јавних предузећа за комуналне делатности, дирекција/завода (за урбанизам, грађевинско земљиште, путеве) и општинских/градских управа (урбанистичке, грађевинске, катастра и друге службе) у погледу обједињавања активности на прибављању, уређењу и давању под закуп грађевинског земљишта у јавној својини, изградњу и одржавање објеката комуналне инфраструктуре, нарочито у центрима у мрежи насеља, започетим и иницираним зонама изградње у заштићеним подручјима и туристичким комплексима, центрима и насељима, привредним зонама;
	– целовита трансформација система управљања и финансирања уређења грађевинског земљишта – почев од утврђивања грађевинског земљишта, преиспитивања и диференцијације постојећих накнада за коришћење грађевинског земљишта у односу на стварне погодности коришћења локација и накнада за уређивање грађевинског земљишта у односу на подстицање или ограничавање појединих намена и активности и изградње простора, као и одговарајуће пореске олакшице и субвенције за финансирање објеката комуналне инфраструктуре; 
	
	– обједињено и координирано коришћење средстава која се издвајају из буџета Републике Србије преко надлежних министарстава и средстава јавних прихода обухваћених општина/градова за развој јавних служби, уз обезбеђење стимулација приватном сектору за реализацију планских приоритета у том домену и конкурисање за коришћење средстава предприступног инструмента IPA Европске уније (у оквиру компоненте 4 и 5) и средстава Светске банке за програме социјалне и здравствене заштите;
	– интерсекторска координација и развој интегрисаних програма развоја мреже услуга и објеката јавних служби, у првом реду здраствене и социјалне заштите, образовања и културе и друго.; 
	
	– укључивање приватног сектора у пружање услуга јавних служби и коришћење објеката у јавној својини.
	Одрживи развој привреде и МСП:
	– креирање повољног привредног амбијента у функцији развоја сектора МСП и предузетништва кроз стварање ефикасне администрације (смањење административне процедуре) у правцу формирања „one stop shop” (све на једном месту) и пружања on – line услуга и сервиса;
	– развој финансијског система на локалном, регионалном и републичком нивоу за интензивније коришћење текућих подстицајних мера за развој МСП и предузетништва (приступ изворима финанисирања код подстицање микрокредита за почетнике – „start up” кредите као и приступ финансијским средствима за унапређење пословања постојећих МСП);
	– предузимање низа подстицајних мера на општинском/градском нивоу у поспешивању развоја приватног предузетништва (пореске олакшице, обезбеђивање локација, стимулативне мере комуналне политике и политике цена грађевинског земљишта, организовање обуке и курсева за заинтересоване предузетнике и друге мере);
	– обезбеђење услова за привлачење инвестиција/извора финансирања (домаћих и страних) – банкарских кредита, финансијских зајмова, стратешких партнера и инвеститора (уз повољну локалну регулативу); стварање активне, стабилне и сигурне климе за инвестиције и налажење стратешких партнера за реструктурирање великих система и развој сектора МСП и предузетништва по модерним тржишним стандардима;
	– подизање нивоа знања и способности у МСП реформом стручног образовања, едукацијом предузетника, запослених и незапослених, промоцијом предузетништва, подршком у промоцији и повезивању са партнерима, истраживању тржишта, подршка трансферу технологије и увођењу страндарда и слично; 
	
	– обезбеђење координације, мониторинга и управљања привредним развојем на општинском/градском и регионалном нивоу кроз оснивање и сарадњу општинских/градских и регионалних канцеларија/развојних институција, РРА Златибор и РАПЕР Рашког и Моравичког управног округа: подршка самозапошњавању и развоју МСП и предузетништва, развој сарадње јавног и приватног сектора; контактирање потенцијалних финансијера (државни фондови и агенције, локални привредници и предузетници и инострани стратешки партнери за финансирање атрактивних пројеката од интереса за општине/градове); организација израде потребне планске и техничке документације и истраживања, програма, пројекција и бизнис планова који ће конкурисати за средства различитих фондова, као што су НИП, СИЕПА, укључујући и средства предприступног инструмента IPA Европске уније и европских институција (Европска банка за обнову и развој-ЕБРД, Европска агенција за реконструкцију – ЕАР, и друго); ефикасно руковођење буџетом локалне заједнице, локалним економским развојем, инвестицијама у развојне пројекте, интересним повезивањем локалних заједница на регионалном, националном и трансграничном нивоу. 
	
	Заштита и коришћење пољопривредног земљишта и одрживи развој пољопривреде:
	– иновирање, усаглашавање и доследно спровођење законских и подзаконских аката којима се регулише развој пољопривреде и села, посебно по питањима: увoђeња правнoг рeда у власничкe oднoсe; редефинисања задружне својине у категорију приватне својине задругара; спречавање уситњавања пољопривредних газдинстава; стимулација за убрзавање процеса смене генерација власника, односно подмлађивања носиоца породичних пољопривредних газдинстава; сигурности дугорочних права закупа земљишта, механизације и других пољопривредних фондова; и убрзавања процеса имплементације стандарда којима се регулише производња и промет пољопривредно-прехрамбених производа у Европској унији;
	– обезбеђење услова за повољну кредитну политику за инвестирање у: програме уређења пољопривредно-шумског земљишта у зонама заштите природних вредности, изворишта вода и других посебно вредних/осетљивих екосистема; програме ревитализације пашњачког сточарења, укључујући спровођење еколошки прикладних техничких, биолошких и пољопривредних мелиорација ливада и пашњака; и програме развоја органске производње, посебно за заштићена подручја, изворишта вода и туристичке просторе;
	– обезбеђење пореске подршке диверсификовању сеоске привреде и интегралном управљању природним ресурсима, применом следећих мера: повећањем привлачности појединих локација за приватне инвеститоре; ороченом ослобађању од пореза, како за планирану изградњу туристичких објеката и других услужних делатности на селу, тако и за улагања у оснивање малих и микро предузећа за откуп и прераду локалних пољопривредних производа, откуп и примарну прераду шумских плодова, лековитог и ароматичног биља, ветеринарских станица, сервиса за пољопривредну механизацију и слично; пореским стимулацијама за младе пољопривреднике који преузимају напуштена и старачка газдинства, као и за произвођаче који уводе методе органске производње, улажу у унапређење интегралне производње грожђа и вина, оснивају матични запат за пашњачко сточарење и слично; смањењем пореза на пренос апсолутних права коришћења непокретности при куповини пољопривредног земљишта и напуштених стамбених и економских зграда у селима; смањењем/ослобађањем од пореза на закуп пољопривредног земљишта; и временски прогресивним повећавањем пореза власницима који не обрађују, односно не користе пољопривредно земљиште, у складу са Законом о пољопривредном земљишту и решењима овог просторног плана;
	– обезбеђење буџетске подршке Републике увођењем директних субвенција и подстицаја за рурални развој, који се односе на: 1) одржавање и унапређење пољопривредне производње и пласмана; 2) обнову и јачање сеоске инфраструктуре; 3) развој и промоцију руралних области, заштиту животне средине и сеоских предела; и 4) развој и промоцију органске производње; приоритетно је коришћење средстава за следеће намене: пошумљавање терена угрожених ерозијом; подршка интегралним пројектима за поновно успостављање пашних производних система у високопланинским областима; кошење високопланинских ливада за припрему сена; подршка интегралним пројектима руралног развоја; изградња и опремање центара за развој села, и слично; промовисање и заштита органских производа; промовисање и заштита локалних производа; доградња и адаптација објеката и набавка опреме на газдинствима за бављење агро, руралним и другим видовима туризма, и друго; 
	
	– оснивање регионалне агенције за рурални развој за координацију активности на изради и примени програма интегралног руралног развоја, адекватно позиционирање локалних развојних могућности и повећање конкурентске способности привредних субјеката и локалних заједница за коришћење средстава из различитих јавних и приватних, домаћих и страних извора.
	Заштита и коришћење шума, одрживи развој шумарства и ловства:
	– обезбеђење и удруживање средстава из буџета Републике Србије, јавних предузећа и буџета обухваћених општина/градова у сектору шумарства и водопривреде с приватним сектором за финансирање: унапређења стања постојећих шума и повећање степена шумовитости (ЈП за газдовање шумама „Србијашуме” и приватни власници); пошумљавања и одржавања шума заштитног карактера у сливовима изворишта водоснабдевања (Републичка дирекција за воде при министарству надлежном за водопривреду, ЈВП „Србијаводе”, општинске/градске управе и приватни власници); заштите и очувања природних добара и биодиверзитета (министарство надлежно за животну средину, управљачи заштићених подручја, власници непокретности и невладине организације); рекреативног опремања, одржавања шуме у функционалном стању и обезбеђења компензационих површина за пошумљавање због просека шума за планирана скијалишта (министарство надлежно за привреду, ЈП „Скијалишта Србије”, општинске/градске управе и заинтересовани пословни субјекти/инвеститори туристичке инфраструктуре); истраживања и институционалног јачања сектора (министарство надлежно за науку и технолошки развој, министарство надлежно за шумарство и ЈП за газдовање шумама „Србијашуме”); заштите и узгоја дивљачи (министарство надлежно за шумарство, ЈП за газдовање шумама „Србијашуме”, Ловачки савез Србије и корисници ловишта);
	– актуелизација катастра непокретности, успостављање и иновирање инвентуре шума у државном и приватном власништву, информационог и мониторинг система о шумама, које обезбеђују министарство надлежно за шумарство, РГЗ и ЈП за газдовање шумама „Србијашуме”; 
	
	– развој стручних служби ЈП за газдовање шумама „Србијашуме” и локалних шумских газдинстава.
	Развој линијских и комуналних инфраструктурних система:
	– удруживање средстава за развој мреже државних путева из буџета Републике Србије, средстава ЈП „Путеви Србије” и кредитних средстава међународних асоцијација, EBRD и друго;
	– обезбеђење средстава из буџета општина/градова, уз партиципацију ЈП „Путеви Србије”, као и уз коришће различитих кредитних средстава и донација, приватног сектора и друго. за реконструкцију, рехабилитацију и изградњу општинских путева;
	– удруживање средстава за развој мреже државних железница из буџета Републике Србије, средстава ЈП Железнице Србије и кредитних средстава међународних асоцијација, EBRD и друго;
	– обезбеђење средстава из буџета Републике Србије преко министарства надлежног за енергетику и ЈП „Електромрежа Србије” за планирани развој преносних система и енергетских објеката, као и средстава ЈП „Електропривреда Србије” и осталих субјеката развоја хидроенергетских система у реконструкцију постојеће и изградњу планиране дистрибутивне мреже и електроенергетских објеката;
	– обезбеђење средстава из буџета Републике Србије преко министарстава надлежних за енергетику и животну средину, средстава агенција (за енергетску ефикасност), фондова и средстава приватног сектора за истраживање и комерцијално коришћење локалних, обновљивих извора енергије, као аутономних система за задовољавање одређених локалних енергетских потреба (у домаћинствима, пољопривреди и комерцијалним делатностима), као и подстицајних и кредитних средстава за улагања у енергетски штедљивију изградњу и коришћење објеката и нове енергетски ефикасније и еколошки прихватљивије технологије;
	– формирање регистра потрошача који обезбеђују надлежне општинске/градске управе у сарадњи с агенцијама за енергетику и енергетску ефикасност;
	– формирање општинских/градских служби и савета за енергетику скупштина општина/градова за припрему и праћење реализације планова развоја и енергетских биланса општина/градова, као и општинских/градских енергетскох инспекцијских службе за надзор над радом енергетских уређаја у погледу ефикасности коришћења енергије и заштите животне средине;
	– удруживање средстава за развој магистралног гасовода из буџета Републике Србије, средстава ЈП „Србијагас” – Нови Сад и кредитних средстава међународних асоцијација; 
	
	– обезбеђење средстава телекомуникационих оператера – „Телеком Србија”, „TELENOR” и других оператера с лиценцом, као и ЈП „Пошта Србије” за реализацију планираних активности на телекомуникацијама и поштанском саобраћају, уз обезбеђење партиципације средстава буџета обухваћених општина/градова, из буџета Републике Србије преко министарстава надлежних за инфраструктуру и телекомуникације и других извора за реализацију руралног радиотелефонског система и месних (приступних) мрежа за ретко настањене делове подручја;
	– обезбеђење и удруживање средстава из буџета обухваћених општина/градова и приватног сектора, уз конкурисање за коришћење средстава предприступног инструмента IPA Европске уније (у оквиру компоненте 5) за развој локалне инфраструктуре (општинских путева, водовода, канализације, ППОВ и/или руралне санитације насеља – санитарно безбедног третмана отпадних вода, санитацију сеоских сметлишта, руралног радиотелефонског система и месних мрежа и објеката заједничке комуналне потрошње);
	– категоризација општинских путева коју утврђују скупштине општина/градова на предлог општинских/градске дирекција/завода надлежних за путеве; 
	
	– формирање и одржавање базе података о општинским и некатегорисаним путевима повезаним с референтним системом државних путева, које обезбеђују општинске/градске дирекције/заводи надлежни за путеве у сарадњи с јавним предузећем надлежним за управљање државним путевима.
	Заштита животне средине
	– оснивање општинских/градских фондова за заштиту животне средине;
	– обезбеђење и удруживање средстава из буџета Републике Србије преко министарства надлежног за животну средину и из буџета општина/градова за израду и реализацију предвиђених програма заштите животне средине, информисања и едукације становништва о могућностима и ефектима унапређења квалитета животне средине и за узимање активног учешћа у процесу доношења одлука од значаја за животну средину, нарочито у одлучивању о стратешкој процени утицаја планова и процени утицаја пројеката на животну средину и права на информисање и доступност информацијама;
	– обезбеђење и удруживање средстава из буџета Републике Србије преко надлежних министарстава, буџета обухваћених општина/градова и приватног сектора, уз конкурисање за коришћење средстава ЕБРД, Светске банке за инвестиционе програме и других кредитних и средстава из донација, за израду и реализацију плана и развој система управљања комуналним отпадом, опремање и уређење регионалних санитарних комуналних депонија;
	– обезбеђење и удруживање средстава из буџета Републике Србије преко министарстава надлежних за енергетику и животну средину, агенција (за енергетску ефикасност и друго) и буџета општина/градова за реализацију програма информисања и едукације становништва о могућностима и ефектима штедње и рационалне потрошње и супституције енергије, руралне санитације насеља и управљања отпадом (селекције, санитарно безбедног одлагања и рециклаже отпада);
	– формирање интегралног регистра загађивача и емисија загађујућих материја које обезбеђују општинске/градске управе, у сарадњи са министарством надлежним за заштиту животне средине;
	– појачани надзор над обављањем и контролом утицаја активности (ППОВ, саобраћај, пољопривреда, туризам и друго) на квалитет животне средине, који обезбеђују општинске/градска управе и министарство надлежно за заштиту животне средине; и
	– формирање и одржавање катастра појава нестабилности земљишта на основу посебних геолошких истраживања, откривања, евидентирања и праћења појава нестабилности, које обезбеђују општинске/градске управе у сарадњи са РГЗ.
	Заштита природе и природних вредности и непокретних културних добара:
	– обезбеђење и удруживање средстава из буџета Републике Србије преко министарстава надлежних за животну средину, водопривреду, туризам и културу, ЈП „Србијаводе”, ЈП „Електропривреда Србије” и друго, прихода управљача заштићених подручја, јавних прихода обухваћених општина/градова и средстава приватног сектора за спровођење заштите природних вредности и НКД;
	– развој информационог и мониторинг система о заштићеним подручјима и НКД које ће, у складу са законом, обезбедити Завод за заштиту природе Србије и надлежна установа заштите споменика културе;
	– министарства надлежна за заштиту животне средине, изградњу простора и културу, у сарадњи са надлежним заводима за заштиту природе и споменика културе, појачаним надзором над заштитом природних и непокретних културних добара, коришћењем и изградњом заштићених простора;
	– увођење система компензација и накнада власницима земљишта за настале штете, ускраћивање и умањење добити, као и компензационих програма (за развој пољопривреде и села, локалних инфраструктурних система, објеката заједничке комуналне потрошње, јавних служби, туризма и друго) за ограничења у развоју локалних заједница на подручју Просторног плана, ради спровођења режима и мера заштите природних вредности и изворишта вода.
	4. Институционално-организациона, информатичка и програмска подршка спровођењу Просторног плана
	Специфичности развојних проблема и положај Златиборског и Моравичког управног округа према суседним регионалним подручјима у окружењу, утицаће на правац и садржај институционално-организационог прилагођавања и доношење регионалних стратегија.
	Приоритет имају (у складу са Законом о регионалном развоју): Институционална и организациона прилагођавања за потребе развоја; Регионална развојна стратегија; и Програм финансирања развоја региона.
	У погледу могућих нових институционалних и организационих аранжмана за подручје Златиборског и Моравичког управног округа, могући су следећи модалитети интегралног управљања развојем и заштитом средине: обласне асоцијације кластера; интеррегионале форме повезивања општина/градова; регионална/обласне корпорације/агенције за одрживи развој, уређење простора и заштиту животне средине као развојне институције/организације са појединим овлашћењима која су пренета од републичких и локалних органа власти; регионална јавна предузеће за развој, уређење и заштиту простора; регионална „испостава” одговарајуће републичке агенције/организације (за регионални развој, реструктурирање, развој малих и средњих предузећа и предузетништва, социоекономски развој, научна истраживања, информатичку и другу сазнајну подршку итд.).
	Без обзира на организациони модел, битно је да се постигне институционална и акцијска равнотежа између самосталности рада регионалних организација, с једне стране, и потребе да се обезбеди локални-регионални утицај и ефикасност акције с друге. Осим тога, потребно је успоставити одређену меру партнерства између јавног, приватно и такозваног „трећег сектора”.
	Без обзира на конкретан институционални и организациони аранжман, регионално тело имало би у свом саставу одговарајућу експертску службу за планску евалуацију и мониторинг планских одлука. Служба би имала задатак да пружи/обезбеди трајну информатичку подршку припремању, доношењу и спровођењу стратешких планских одлука (укључујући и мониторинг имплементације одлука и једноставније облике планске, програмске и пројектне евалуације).
	Како би перспективно и подручје Просторног плана могло користити средства из предприступних фондова Европске уније, на националном нивоу треба израдити и донети одговарајући национални развојни стратешки оквир, а за Златиборски и Моравички управни округ одговарајући регионални документ и формирати регионалне институције. 
	
	У циљу успешне подршке примени Просторног плана Скупштине (или председници) градова/општина Златиборског и Моравичког управног округа треба да се сагласе да се послови праћења остваривања Просторног плана у другим плановима, програмима, актима и пројектима и њиховој реализацији заједнички повере РРА Златибор и РАПЕР Рашког и Моравичког управног округа (у саставу будуће регионалне развојне агенције), уз подршку (регионалне канцеларије) Републичкe агенције за просторно планирање (у даљем тексту: РАПП).
	Делокруг рада одговарајуће Регионалне агенције за развој, захтеваће прецизно дефинисање улоге и положаја према оснивачима и дефинисање односа са ресорним министарствима која су од значаја за развој Златиборског и Моравичког управног округа. У том смислу најзначајнији ће бити активности на развоју сарадње на плану имплементације приоритетних капиталних инвестиција од заједничког интереса за Републику Србију, све општине Златиборског и Моравичког управног округа, две и више општина или једне локалне заједнице, што ће бити утврђено овим Регионалним планом. За обављање поверених и осталих послова неопходну стручно планерску помоћ Регионалној агенцији за развој, пружиће Национална агенција за регионални развој, регионални развојни савет, Републичка агенција за просторно планирање и Институт за архитектуру и урбанизам Србије (у својству обрађивача Регионалног просторног плана), као и друге стручне инстутуције. 
	
	Скупштине градова/општина одредиће органе локалне самоуправе, или појединце из тих органа који ће сарађивати са Регионалном агенцијом за развој, обављајући и део послова за територију локалне самоуправе, по програму које представници општина/градова заједнички доносе у управном органу Регионалне агенције.
	На основу Просторног плана, РАПП ће, у сарадњи са РРА Златибор и РАПЕР Рашког и Моравичког управног округа (или Регионалном агенцијом за развој), формирати базу података о простору и Просторном плану, у функцији: коришћења, праћења и оцене спровођења, допуне и иновирања планских концепција и решења. На тај начин створиће се предуслови за формирање ГИС-а Златиборског и Моравичког управног округа: у првој фази, ће се извршити анализа доступних података из Регионалног просторног плана и података којима располажу РРА Златибор и РАПЕР Рашког и Моравичког управног округа, општине и друго (утврдиће се степен валидности и ажурности података); и у другој фази, формирати јединствена просторна база података конверзијом дигиталних података у јединствени систем података о простору.
	Приоритетне активности на организацији система централне базе података и информатичке подршке су: активности везане за обраду података и информатички део (набавка софтвера, набавка релационе базе података, набавка хардвера, анализа и конверзија података из Регионалног просторног плана и друго) и активности везане за оспособљавање стручног кадра у РРА Златибор и РАПЕР Рашког и Моравичког управног округа и општинама/градовима.
	Извори финансирања за средства намењена реализацији пројекта (набавка софтвера и хардвера, обука кадра и имплементација целог система) су министарства надлежна за животну средину, рударство и просторно планирање, домаћи и страни фондови за подстицање развоја локалне самоуправе (као што је GTZ, USAID, ADA и друго), локални буџети и друго; што ће се ближе утврдити Програмом имплементације Просторног плана.
	Програм имплементације Просторног плана ће донети Влада Републике Србије, за раздобље од пет година у року од једне године од дана ступања на снагу Просторног плана, којим се: 1) разрађују и ближе утврђују приоритетни пројекти за остваривање планског документа, динамика уређења заштићених и других приоритетних просторних целина, мере и инструменти за имплементацију планског документа; 2) утврђују износи и извори средстава, рокови, обавезе и одговорности за извршење Програма имплементације Просторног плана; и 3) прописују кључни показатељи и критеријуми за праћење промена стања у простору и животној средини и за процену остваривања циљева, планских решења и пропозиција Просторног плана.

