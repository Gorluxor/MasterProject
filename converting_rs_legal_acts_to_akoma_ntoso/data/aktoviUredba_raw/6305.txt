



На основу члана 35. став 2. Закона о планирању и изградњи („Службени гласник РС”, бр. 72/09 и 81/09 – исправка) и члана 42. став 1. Закона о Влади („Службени гласник РС”, бр. 55/05, 71/05 – исправка, 101/07 и 65/08),
Влада доноси
	
УРЕДБУ
о утврђивању Просторног плана подручја посебне намене Националног парка „Тара”

„Службени гласник РС“, број 

100 од 28. децембра 2010.

	
	Члан 1.
Утврђује се Просторни план подручја посебне намене Националног парка „Тара” (у даљем тексту: Просторни план), који је одштампан уз ову уредбу и чини њен саставни део.
Члан 2.
Просторним планом утврђују се основе организације, коришћења, уређења и заштите подручја Националног парка „Тара” на деловима територија општина Бајина Башта и Чајетина и града Ужица.
Члан 3.
Просторни план састоји се из текстуалног дела и графичких приказа.
Текстуални део Просторног плана објављује се у „Службеном гласнику Републике Србије”.
Графички прикази (рефералне карте) израђени су у размери 1: 50.000, и то: реферална карта 1 – Намена простора; реферална карта 2а – Саобраћајна инфраструктура са мрежом насеља, јавним службама и функцијама; реферална карта 2б – Водопривредна инфраструктура; реферална карта 2в – Електроенергетска и телекомуникациона инфраструктура и реферална карта 3 и 4 –Природни ресурси, заштита животне средине, природних и културних добара, туризам и спровођење плана.
Графичке приказе из става 3. овог члана, израђене у 12 примерака, оверава својим потписом министар надлежан за послове просторног планирања.
Члан 4.
Просторни план спроводи се израдом и доношењем просторних планова јединица локалне самоуправе и урбанистичких планова, као и развојним плановима и програмима, програмима уређења грађевинског земљишта и програмима заштите животне средине и природе.
Члан 5.
Графички прикази из члана 3. став 3. ове уредбе, чувају се трајно у Влади (један комплет), Министарству животне средине и просторног планирања (три комплета), Министарству за инфраструктуру (један комплет), Министарству пољопривреде, шумарства и водопривреде (један комплет), општини Бајина Башта (један комплет), општини Чајетина (један комплет), граду Ужицу (један комплет) и Републичкој агенцији за просторно планирање (три комплетa).
Документациона основа на којој се заснива Просторни план чува се у Републичкој агенцији за просторно планирање.
Члан 6.
Право на непосредан увид у графичке приказе из члана 3. став 3. ове уредбе имају правна и физичка лица, под условима и на начин који ближе прописује министар надлежан за послове просторног планирања.
Члан 7.
Просторни планови јединица локалне самоуправе, урбанистички планови и пројекти ускладиће се са одредбама ове уредбе на начин утврђен Просторним планом.
Планови и програми развоја који се доносе по посебним прописима, прописи и други општи акти ускладиће се са одредбама ове уредбе у року од годину дана од дана њеног ступања на снагу.
Просторни планови јединица локалне самоуправе, урбанистички планови и пројекти, планови и програми развоја донети до дана ступања на снагу ове уредбе, примењују се у деловима који нису у супротности са овом уредбом.
Члан 8.
Ова уредба ступа на снагу осмог дана од дана објављивања у „Службеном гласнику Републике Србије”.
	
05 број 110-8828/2010
У Београду 26. новембра 2010. године
Влада
Први потпредседник Владе –  
заменик председника Владе,
Ивица Дачић, с.р.

	ПРОСТОРНИ ПЛАН ПОДРУЧЈА ПОСЕБНЕ НАМЕНЕ НАЦИОНАЛНОГ ПАРКА „ТАРА” 
 

I ПОЛАЗНЕ 
ОСНОВЕ ЗА ИЗРАДУ ПЛАНА
I. ОБУХВАТ И ОСНОВНЕ КАРАКТЕРИСТИКЕ ПЛАНСКОГ ПОДРУЧЈА
	
Подручје Просторног плана подручја посебне намене Националног парка „Тара” (у даљем тексту: ППППН НП „Тара”) се налази на крајњем западу Србије и захвата подручје ограничено лактастим делом тока реке Дрине између Вишеграда и Бајине Баште. Обухвата планинске делове Таре и њене падине према Дрини, Креманску котлину и део златиборског подручја, као и две веће акумулације: Заовине и Врутци, док језеро хидроакумулације „Перућац” представља граничну зону ка Босни и Херцеговини. Планско подручје се налази између 43°44‘ и 44°02‘ северне географске ширине и 19°15‘ и 19°44‘ источне географске дужине. Простире се између 230 m н.в. (периферни део ка Бајиној Башти у близини Раче у Дрину) и 1544 m н.в. (врх Таре Збориште). 
 
Планско подручје обухвата делове општина Бајина Башта, Ужице и Чајетина, односно територије 15 катастарских и општина (у даљем тексту: К.О.), и то: 
 
1) у општини Бајина Башта: К.О. Басеровина, К.О. Заовине, К.О. Зауглине, К.О. Јагоштица, К.О. Коњска К.О. Река, К.О. Мала Река, К.О. Перућац, К.О. Растиште, К.О. Рача, К.О. Солотуша; 
 
2) у општини Ужице: К.О. Биоска, К.О. Врутци, К.О. Кремна, К.О. Мокра Гора; 
 
3) у општини Чајетина: К.О. Семегњево.  
Табела 1. Површински удео јединица локалне самоуправе на територији ППППН НП „Тара”




Општина

Укупна површина јединице локалне самоуправе
(у km2)

Део јединице локалне самоуправе у подручју ППППН НП „Тара”

Број КО


(km2)

у %



Бајина Башта

673,00

299,38

47,19

10


Ужице

667,00

275,81

43,47

4


Чајетина

647,00

59,27

9,34

1


Подручје ППППН НП „Тара”

-

634,46

100,00

15
Табела 2. Административна подела и дистрибуција становништва по Попису 2002. године за планско подручје




Подручје ППППН НП „ТАРА”
Општина / Насеље

Број
становника

Површина km2

Густина насељености (ст/ km2)



Подручје ППППН  

7220

634,46

11,37


Бајина Башта (подручје ППППН)

4812

299,38

16,1


Басеровина

213

19,53

10,9


Заовине

442

64,01

6,9


Зауглине

348

12,67

27,5


Јагоштица

152

43,15

3,5


Коњска Река

112

17,8

6,3


Мала Река

489

22,41

21,8


Перућац

845

12,73

66,4


Растиште

473

61,86

7,6


Рача

672

16,62

40,5


Солотуша

1066

28,61

37,3


Ужице (подручје ППППН)

2108

275,81

7,64


Биоска

554

43,44

12,75


Врутци

222

8

2,78


Кремна

727

117,24

6,2


Мокра Гора

605

107,13

5,67


Чајетина (подручје ППППН)

300

59,27

5,06


Семегњево

300

59,27

5,06
Подручје ППППН НП „Тара” представља простор на којем се налазе вредности од републичког, регионалног и другог значаја. Од републичког значаја су: 
 
1) Посебне природне вреднoсти:  
(1) Национални парк Тара (границе утврђене Законом о националним парковима („Службени гласник РС”, бр. 39/93, 44/93, 53/93, 67/93 и 48/94) са заштитном зоном, чије границе су дефинисане Просторним планом подручја посебне намене Националног парка „Тара” („Службени гласник СРС”, број 3/89); 
 
(2) Парк природе „Шарган-Мокра Гора” (границе утврђене Уредбом о заштити предела изузетних одлика „Шарган-Мокра Гора”, („Службени гласник РС”, бр. 52/05 и 105/05, а у „Службеном гласнику РС”, број 81/08 подручје је проглашено за Парк природе);
(3) Предео изузетних одлика „Заовине” (границе утврђене Решењем о претходној заштити предела изузетних одлика „Заовине” „Службени гласник РС”, број 76/08);
(4) Део парка природе „Златибор” (КО Семегњево је део овог подручја, општина Чајетина; процедура усвајања Акта о заштити је у току). 
 
2) Планско подручје припада Западној туристичкој зони са туристичком регијом Тара и делом туристичке регије Златибор, утврђене Просторним планом Републике Србије; 
 
3) Сливно подручје акумулације Врутци припада Западноморавско – рзавском регионалном систему за снабдевање водом, а сливно подручје Дрине припада Дринско-лимском речном систему за коришћење и заштиту вода и хидроенергетско коришћење, утврђеном Просторним планом Републике Србије и Водопривредном основом Републике Србије; 
 
4) Планско подручје је и пригранично подручје, мада, изузев друмске везе Ужице – Вишеград, преко Кремана и Мокре Горе, без значајних директних веза са подручјем Босне и Херцеговине, због положаја долине Дрине која представља морфолошку и хидролошку препреку за значајније привредне везе у овој зони. Природне вредности подручја са обе стране Дрине, међутим, указују на значајну условљеност развоја у целом приграничном подручју, како би се природне вредности у потпуности очувале и створили услови за проглашавање читаве зоне за трансгранично природно добро резерват биосфере Дрина. 
 
Основни карактер подручју дају пространи делови вредне и заштићене природе. Велики део ППППН НП „Тара” чини територија Националног парка „Тара” (у даљем тексту НП „Тара”) чија се граница највећим делом поклапа са границом Републике БиХ и границом општине Ужице, док је скоро читав преостали део обухваћен Пределом изузетних одлика „Заовине”, Парком природе „Шарган – Мокра Гора” и подручјем предложеним за заштиту као Парк природе „Златибор”. 
 
Полазне основе заштите и развоја планског подручја представљене су кроз следеће циљеве: 
 
1) Заштита природних добара и културне баштине; 
 
2) Стварање услова да се нормативна заштита плански спроводи, што подразумева утврђивање зона посебне намене (заштићена добра, заштита акумулација и изворишта снабдевања водом, војних зона и објеката, и др.);
3) Стварање услова за одрживи развој ресурса, природних добара и културне баштине, што подразумева да буду у функцији развоја (туризма, пољопривреде, услуга и других компатибилних активности) и ревитализације становништва;
4) Утврђивање услова и режима изградње, уређења и коришћења подручја у заштићеним подручјима за комплементарне активности, у складу са законом и другим прописима, а које нису у сукобу са функцијама Националног парка и других заштићених подручја;
5) Оживљавање, унапређивање и даљи развој сеоских насеља и њихово укључивање у активности везане за основне намене заштићених подручја, што захтева унапређење саобраћајне и комуналне инфраструктуре; 
 
6) Стварање услова за контролисано коришћење природних добара, што захтева проверу граничних капацитета за поједине намене и функције; и 
 
7) Међусобно усклађивање концепције планског решења коришћења, организације и заштите простора у заштићеним подручјима и концепције планског решења одржавања и унапређења коришћења вода, заштите квалитета вода и заштите од штетног дејства вода.
У оквиру појединих области и грана посебно су дефинисани општи, специфични и појединачни циљеви, који представљају основу на којој се конципирају предлози решења и правила, а у складу са њима формирају се критеријуми коришћења простора и смернице за избор приоритета, механизми и инструменти за имплементацију просторног плана. 
 
Временски хоризонт ППППН НП „Тара”, у складу са Одлуком o изради Просторног плана подручја посебне намене Националног парка „Тара”, је од 2007. до 2021.године. Поједине планске поставке, у ширем временском контексту, с обзиром на годину доношења плана, могу се реализовати и до 2025. године. 
 
II. ПЛАНСКИ И СТРАТЕШКИ ДОКУМЕНТИ, ПЛАНОВИ И ПРОГРАМИ 
 
1. Просторни план Републике Србије („Службени гласник РС”, број 13/96)
Простор НП „Тара”обилује природним потенцијалима, који му обезбеђују специфичну улогу у виду битног елемента регионалног прогреса и развоја. Наиме, сама чињеница да је подручје Таре, проглашено за национални парк, представља подручје посебне намене и услова, али и подручје од регионалног значаја и потенцијалног међународног значаја, што му даје једну од водећих улога у развоју Републике Србије. Самим тим, просторно-функционална импликација географско-саобраћајног положаја Таре додељује јој и саобраћајни значај у повезивању са суседним државама, пограничним положајем, као и постојањем пута Е-761 (Вишеград-Ужице-Краљево-Појате, веза са Е-75).
1) Коришћење и заштита природних ресурса:
(1) Пољопривредно земљиште
Акценат је на порасту сточног фонда и сточне производње, развоју пашњачког сточарства, као и узгоју ретког лековитог биља и специјализованих биљних култура и врста, којима овај крај обилује. С тим у вези је и укључивање у евентуалне развојне, извозне програме понуде лековитог и ароматичног биља, шумских плодова, специјализованих биљних култура, производња еколошки чисте хране – уз програме заштите подручја ванредних природних погодности. 
 
(2) Шуме, шумско земљиште и ловна подручја
Предвиђено је унапређење постојећих шума, санирање девастираних, увећање шумовитости, као и заштита функција шума, рационално коришћење производних потенцијала земљишта и заштита природне средине. 
 
Прописан је посебан режим заштите за богату флору и фауну који захтева очување ретких и угрожених врста, као и увећање бројности постојеће популације ситне и крупне дивљачи. У том смислу, шуме Таре представљају један од приоритета као подручја просторно-функционалног размештаја будућих и садашњих ловно-узгојних центара и паркова дивљачи.
(3) Коришћење и заштита вода и водопривредна инфраструктура
Богатство речних токова, и акумулација, као и два језера и ХЕ Бајина Башта, уврстило је простор Таре у ред стриктног режима заштите квалитета (акумулације до нивоа обезбеђености од 97%) и прописаног коришћења водног потенцијала (заштита и рационално коришћење вода; као задату категорију припадања I и II класи квалитета; целовито коришћење хидропотенцијала). Водоснабдевање је оријентисано на локална изворишта површинских и подземних вода до максималних могућности. Изграђена је акумулација Врутци која улази у састав регионалног Западноморавско-рзавског система (подсистем Ђетиња). Постоји и низ вештачких акумулација: Перућац, Заовина, Стајића и др., које представљају будући привредни потенцијал. Просторни план Републике Србије предвиђа и заштиту низа извора површинских вода (нарочито на територији КО Кремана и КО Мокре Горе).
Део Дрине, од Перућца према Бајиној Башти, представља резервисану зону за одлуку о новим водопривредним системима. 
 
Што се тиче заштите вода од загађивача, прописан је сплет интегралних мера и континуираних одлука од предвиђене израде посебног плана заштите вода, редовних контрола амбијенталних и отпадних вода, употребе свих законских уредаба које се тичу заштите вода, до ажурирања катастра загађивача и емисије штетних материја. Посебно је предвиђено постојање регионалних система за коришћење, уређење и заштиту речних вода. Њих чине функционално повезани објекти (акумулације, постројења за пречишћење отпадних вода итд.), који координирају коришћење и заштиту квалитета вода.
(4) Минералне сировине
Простор Таре и околине је истражна зона на којој постоји одређена концентрација метала и неметала. У рејону Перућца мање лежиште метала (руда никла и др.), а око Бајине Баште неметала и грађевинског материјала. Простори Сегмењева и Мокре Горе су гранична област Златиборске зоне, у којој се експлоатишу богата лежишта магнезита. Експлоатација потенцијалних лежишта мора да буде у складу са захтевима очувања еколошких и амбијенталних вредности.
(5) Енергетски извори и инфраструктура
Подручје Таре се обавезује на повећање производње енергије и ослањање на сопствене изворе, уз њихово рационално коришћење. Рачуна се првенствено на снагу река тј. на постојеће дринске хидроелектране. Што се тиче преносне мреже далековода, планира се развој мреже са циљем смањења губитака у преносу и рационализацији потрошње.
2) Становништво, насеља, делатности и регионална подела:
(1) Становништво
Циљ је равномернији територијални размештај становништва и повећање броја млађег становништва у емиграционим подручјима и подручјима са високим индексом старења. Подручје ППППН НП „Тара” сврстава се у веома ретко насељена подручја испод 50 становника на km2, рејоне изузетне депопулације и демографског старења. Требало би деловати усклађеним мерама демографског развоја и регионалне политике и обезбедити приоритетно спречавање присутних негативних процеса.
(2) Систем градских центара и функционална подручја
НП „Тара” са заштитном зоном припада функционалној зони са центром у Ужицу, макрорегионалном центру. Предвиђен је пораст броја становника до 2011. године.
(3) Развој и уређење сеоских подручја
Како је опстанак и просперитет сеоских насеља, један од дугорочних државних интереса, подручје Таре и заштитне зоне, спада по својој структури, у зоне којима се планом прописују специјални програми и развојне политике. Просторни план Републике Србије предвиђа стратегију вишефункционалног и интегралног развоја села (што значи да ће, осим пољопривредне, село развијати и привредне, услужне, финансијске, туристичке и остале делатности), али не на штету пољопривредног потенцијала села, која ће се остваривати путем политика и мера стимулације са државног и регионалног нивоа. То ће повратно утицати на запошљавање радне снаге, просперитет села, њихов опстанак у мрежи насеља, спречавање депопулације, већу афирмацију руралних подручја. Уз то, планира се повећање инфраструктурне повезаности – интерне и са градским центрима, и елиминисање изолованости и инфериорности сеоских од градских подручја. 
 
У оквиру типологије сеоских подручја (10 типова), села тарског подручја припадају 2,4,5. и 9. врсти, тј. планинским, разбијеним селима, са процесом депопулације и нижег животног стандарда. Због високог удела старог становништва у укупном, чињенице да је пољопривреда активност којом се бави велики део активног становништва, прописано је низ праваца и стратегија да се локално становништво и његова делатност сачува и усагласи са осталим активностима. 
 
(4) Јавне службе у систему насеља
На подручју Таре ће се водити акције на побољшању образовне мреже и опремљености (осим у општини Ужице), и развоја капацитета услуга локалних центара (центра заједнице насеља и центара села).
(5) Развој и размештај индустрије
Просторним планом предвиђен је потенцијални појас индустријског развоја трећег ранга, од Кремана према Вишеграду. Уз постојеће главне индустријске центре средње величине (у оближњем Ужицу и Бајиној Башти), где су концентрисане индустрије, ради се на афирмисању и организовању малих индустријских и прерађивачких центара и погона у локалним местима, који су прилагођени богатству и развојним потенцијалима датог подручја (развијање облика прерађивачке индустрије, уз присутан сточни фонд и потенцијал производње здраве хране и продукције лековитог биља, евентуалну дрвнопрерађивачку индустрију итд.). Све привредне активности морају бити усаглашене са прописаним режимима заштите.
3) Саобраћај и везе
(1) Друмски саобраћај  
За важан циљ развоја саобраћаја и веза усвојено је интегрисање у јединствени саобраћајни систем. У томе смеру, издваја се магистрални пут М-5 (Ужице-Кремна-Короман), који представља сегмент пута Е-761, који даље наставља на Е-75 (главни правац ТЕМ-а /мрежа европских магистрала/, део Коридора 10). Тај пут је кључна саобраћајница међународног повезивања и укључивања у европску путну мрежу. Други задаци предвиђени планом, су развој и побољшање локалних саобраћајница у циљу што бољег повезивања, функционисања и коришћења локалног подручја и његових вредности. Исти принципи важе и за побољшање регионалних путева. 
 
(2) Ваздушни саобраћај
Постојећи аеродром „Поникве”, који се налази у близини планског подручја, пружа могућност да се користи у цивилне сврхе, посебно за туристичке услуге.
(3) Железнички саобраћај
Најзначајнија веза у региону је пруга Београд-Бар. Планом се предвиђа једноколосечна пруга, крак Златибор-Јабланица-државна граница-Вишеград-Сарајево. 
 
(4) Телекомуникациони и поштански систем
Побољшати квалитет и капацитет телекомуникационог система и омогућити равномерну покривеност мреже мобилне телефоније на територији целог Златиборског округа, обезбедити функционисање и модернизацију постојеће мреже, као и унапређење и пружање савремених услуга. Разрађена је стратегија развоја система веза преко комутационе, транспортне и приступне мреже, као и телекомуникационог система радиодифузије.
(5) Пловни саобраћај
Посебан вид саобраћаја који је од локалног, туристичког и рекреативног значаја (углавном на језеру Перућац и делу Дрине). У том смислу радити на побољшању услуга и коришћења овог потенцијала.
(6) Интегрални транспорт
Пролазак важне магистрале кроз подручје плана и чињеница да се у Ужицу планира постављање потенцијалног робно-транспортног центра, који ће омогућити рационализацију макро- и микро- дистрибуције.
4) Туризам и заштита природне средине:
Развој туризма и организација простора. Циљеви обухватају: 
 
(1) валоризацију најзначајнијих природних и створених потенцијала туристичке понуде за домаћи и страни туризам, у складу са светским и домаћим трендовима и тражњама, интересима средине и политиком;
(2) повећање коришћења капацитета и квалитета услуге (до светског стандарда);
(3) до временског хоризонта 2010. године. комплетирати туристичку понуду у сваком смислу;
(4) промовисати и социјалну функцију туризма (спортску и рекреативну), омогућити услове за дневну, викенд и празничну рекреацију, коришћење као излетишта и развој свих видова коришћења. 
 
Подручје ППППН НП „Тара” спада у приоритетне зоне I групе за иницирање развоја и уређења до 2010. године. Ово подручје припада Западној туристичкој зони и представља део Тара-Златибор-Златар регије. Са развијеним планинским, еко, амбијенталним вредностима и типовима планинског, водног, ловног туризма, природне и културне баштине и осталом понудом спада у подручја врхунске атрактивности и туристичке вредности. 
 
5) Заштита животне средине
Основни циљеви су обезбеђење чистог ваздуха, воде, земљишта, хране, рационално коришћење природних ресурса, заустављање ерозије, заустављање деградације, санација. За заштиту екосистема и предела предузимаће се: биосанација деградираних подручја, биотехничке мере заштите, еколошка заштита, регулација, пошумљавање, санација, постављање биофилтера. У домену коришћењу ресурса / простора Просторног плана Републике Србије је усвојио општи концепт одрживог развоја, а подржане су и парцијалне концепције у погледу решавања комуналних и еколошких проблема и питања (нпр.: руковођење отпадом). У оквиру мера заштите животне средине, ово подручје спада у категорије са највишим третманима заштите (кат. 8,7 и 6 – што је заштита: строгих природних резервата, споменика природе, територија ограничене привредне активности, шума и ливадско-пашњачких подручја, делова националних паркова ван резервата, паркова природе, парк-шуме, места вештачких акумулација и око историјских споменика и др.).
(1) Заштита природних добара
Подручје НП „Тара” је планирано за сврставање у природне вредности под заштитом УНЕСКО-а, тј. за стицање међународног статуса заштите уз сарадњу са суседним државама. Детаљни списак заштићених природних и културних добара (по општинама) дат је у Просторном плану Републике Србије. 
 
(2) Заштита непокретних културних добара
Дефинисани су бројни споменици културе: манастир Рача (13. век), археолошка налазишта као некропола у Перућцу, у Кремнима стари Хaн, село „Сирогојно” и др. Ова места имају посебну заштиту. 
 
6) Биланси коришћења простора:
На основу биланса основне намене површина за средишњу Србију, до 2010.године, бележио би се пораст површине шумског земљишта (32,8% на 37,2%), а донекле смањење пољопривредне и осталих површина. 
 
Планом је одређено да ће се радити на повећању пошумљавања, заштити постојећих подручја изузетних природних вредности од националног значаја, као и подручја природних екосистема. 
 
2. Остали релевантни планови, развојни програми, стратегије, пројекти и конвенције
За Планско подручје су релевантне и бројне стратегије, планови, развојни програми и пројекти и друга документација: 
 
1) Национална стратегија одрживог развоја („Службени гласник РС”, број 44/05);
2) Стратегија регионалног развоја Републике Србије за период од 2007. до 2012. године („Службени гласник РС”, бр. 55/05 и 71/05);
3) Стратегија пољопривреде Републике Србије („Службени гласник РС”, број 78/05);
4) Стратегија развоја шумарства Републике Србије („Службени гласник РС”, број 59/06); 
 
5) Стратегија развоја енергетике Републике Србије до 2015. године („Службени гласник РС”, број 44/05); 
 
6) Стратегија развоја телекомуникација у Републици Србији у периоду од 2006. до 2010.године („Службени гласник РС”, бр. 99/06 и 4/09);
7) Стратегија развоја туризма Републике Србије („Службени гласник РС” број 91/06);
8) Мастер план развоја туризма са пословним планом за планину Тару њено окружење (Horwath Consulting Zagreb, 2007); 
 
9) Пословни (мастер план) туристичке дестинације Златибор – Златар (2007);
10) Програм рада и концепт стратегије развоја Мокре Горе за период 2007–2012. године; 
 
11) Просторни план општине Ужице, („Службени гласник града Ужица”, број 9/10); 
 
12) Просторни план општине Чајетина (донет 2010. године); 
 
13) Просторни план Републике Српске до 2015. године („Службени гласник Републике Српске”, број 86/07); 
 
14) Просторни план подручја Националног парка „Тара” („Службени гласник РС”, број 3/89); 
 
15) Водопривредном основом Републике Србије („Службени гласник РС”, број 11/02); 
 
16) Шумско – привредна основа за Тарско – златиборско шумско – привредно подручје; 
 
17) усвојени Планови генералне регулације за поједине зоне на Тари (Калуђерске Баре, Рачанска Шљивовица, Ослуша и Соколина) и Генерални план ревитализације пруге узаног колосека „Шарган Витаси-Мокра Гора”, са пратећим објектима у зони подручја Шарганска осмица, са елементима регулационог плана (01 бр. 350-25/02 од 26. децембра 2002. године) и др.
Сва валидна решења су искоришћена и адекватно укључена у концепт развоја Планског подручја. 
 
Поред наведених за планско подручје су релевантне и бројне међународне конвенције које је прихватила и чији је потписник Република Србија: 
 
1) Конвенција о биолошкој разноврсности;
2) Закон о потврђивању Конвенције о биолошкој разноврсности („Службени гласник СРЈ – Међународни уговори”, број 11/01);
3) Конвенција о очувању европске дивље флоре и фауне и природних станишта – Бернска Конвенција;
4) Закон о потврђивању Конвенције о очувању европске дивље флоре и фауне и природних станишта („Службени гласник РС - Међународни уговори”, број 102/07);
5) Конвенција о очувању миграторних врста дивљих животиња - Бонска Конвенција (Бон, 1979);
6) Закон о потврђивању Конвенције о очувању миграторних врста дивљих животиња („Службени гласник РС - Међународни уговори”, број 102/07);
7) Конвенције о процени утицаја на животну средину у прекограничном контексту (Еспо, 1991);
8) Конвенција о међународној трговини угроженим врстама дивље флоре и фауне / Convention on International Trade in Endangered Species of Wild Fauna and Flora – CITES (Vašington, 1973);
9) Конвенција о мочварним подручјима која су од међународног значаја нарочито као станишта птица мочварица - Рамсарска конвенција (Рамсар, 1971);
10) Конвенција о заштити светске културне и природне баштине (Париз, 1972);
11) Међународна конвенција за заштиту птица („Службени лист СФРЈ”, број 6/73); 
 
12) Међународна конвенција за заштиту биља („Службени лист СФРЈ”, број 12/57).
II ОЦЕНА ПОСТОЈЕЋЕГ СТАЊА (SWOT АНАЛИЗА)
Основни потенцијали за развој планског подручја су:
1) очувана природна средина и специфичан склоп природних услова (рељеф, клима, воде, заштићена природна добра, разноврсни живи свет, и др.) који ово подручје сврставају у категорију богатих природним вредностима и лепотама изузетно погодним за развој туризма, и то: (а) недирнута природа, лепота планине, шуме, реке и језера, чије слике стварају препознатљиви имиџ јединственог и контрастима богатог пејзажа; (б) постојеће туристичке дестинације и зоне (Мокра Гора, Златибор, Перућац итд.) са којима се Тара може интегрисано развијати; 
 
2) један од најшумовитијих простора Србије што опредељује специфичан карактер и заштиту овог подручја; 
 
3) површинске и подземне воде – туристички и хидроенергетски потенцијал, потенцијал за снабдевање водом за пиће, наводњавање;
4) пољопривредно земљиште и пашњаци са ограниченим простирањем, погодни за производњу здраве хране, што пружа добар основ за комплементарност пољопривреде и туризма; 
 
5) постојећи туристички центри и капацитети. 
 
Уочена ограничења за развој овог подручја односе се на: 
 
1) нерационалну употребу пољопривредног земљишног потенцијала због неусклађености са природним условима и неселективне производне оријентације; 
 
2) недовољну заштиту од ерозије и бујица;  
3) смањивање шумског фонда, изузев на простору НП „Тара”; 
 
4) депопулацију, старо становништво и лошу образовну структуру; 
 
5) недовољно квалитетну локалну путну мрежу и комуналну инфраструктуру; 
 
6) бесправну градњу;  
7) уситњеност, разбијеност и неиздиференцираност насеља и центара, као и недовољну опремљеност насеља за подмирење потреба становништва и туриста; 
 
8) недовољна улагања у подстицање развоја и опремање подручја. 
 
Као кључни проблеми истичу се: неразвијеност, недостатак средстава за улагање, изразита депопулација, проблеми недовољног уважавања режима заштите, али и нерешеног питања „компензација” произвођачима због ограничења која произилазе из режима заштите.
Постојећи потенцијали и ограничења дају се у наставку кроз SWOT анализу: 
 




ЈАКЕ СТРАНЕ (снаге)

СЛАБОСТИ



– Подручје са добро очуваном животном средином;
– Мали емисиони потенцијал присутних извора загађивања; 
 
– Смањени антропогени утицаји на квалитет животне средине, који се огледа у: релативно малом загађењу земљишта, низак степен загађености ваздуха, ограничено загађивање воде, проблеми везани за буку нису заступљени у већој мери; 
 
– Специфичне климатске одлике планине Тара;
– Подручје богатсвто водама, које се огледа у многобројним површинским токовима и подземним водама; река Дрина, вештачке акумулације;
– Шумско богатство - Национални парк Тара представља једно од најшумовитијих подручја у Србији и то како по површини тако и по квалитету;
– Присуство вредних предеоних (пејзажних) карактеристика; 
 
– Дивља природа;  
– Планински пејзажи и визуре;
– Геоморфолошки облици рељефа;
– Заштићена природна добра на планском подручју, и то: Национални парк Тара са изузетно очуваним и високовредним екосистемима, бројним ретким и угроженим биљним и животињским врстама, огромним и квалитетним шумским комплексима, бројним изворима чисте воде, атрактивним и јединственим клисурама и кањонима, са: строгим природним резерватима „Црвене стене”, „Љути брег” (Растиште) и „Рачанска шљивовица”, спомеником природе Панчићева оморика „Пасјача” и „Борово брдо” меморијални природни споменик (Рача) и др., Парк природе „Шарган-Мокра Гора”;
– Природна добра у статусу претходне заштите или у поступку проглашења: Предео изузетних одлика „Заовине”, део Парка природе „Златибор”;
– Изграђена саобраћајна инфраструктура - друмска: (државни путеви I и II реда); железничка: (пруга Београд – Бар), водни саобраћај је локалног и туристичког значаја;
– Близина важнијих магистралних коридора у Републици;
– Традиција код становника да се баве пољопривредом;
– Постојање традиционалних села са етно наслеђем. Очуваност локалних обичаја, гастрономије и архитектуре;
– Постојање различитих облика туризма;  
– Манифестациони туризам;  
– Близина иностраног тржишта (Република српска).

– Неконтролисано и екстензивно ширење насеља, првенствено због изградње викенд објеката (који се често налазе на најбољим локацијама), без неопходне инфраструктуре; 
 
– Насеља су руралног карактера и разбијеног типа, што умногоме отежава њихово инфраструктурно опремање;
– демографско пражњење и погоршана старосна структура становништва; сеоска насеља на подручју плана су последњих деценија изгубила скоро половину становништва (у односу на 1948. годину);
– Недовољна изграђеност и непостојање система одвођења отпадних вода као и третман отпадних вода (ППОВ); незаштићеност водних ресурса од загађивања;
– Непланска сеча шума, неконтролисано брање дивљих плодова, лековитог и ароматичног биља
– Постојање експлоатације креча и других минералних сировина и поред изражених негативних последица по квалитет животне средине;
– Загађивање земљишта и подземних вода услед неадекватне употребе агрохемијских средстава, као и од процедних вода са депонија и сметлишта;
– Проблеми угрожавања животне средине због ниског нивоа развијености комуналних услуга и нефункционисања депонија у складу са савременим принципима одлагања комуналног отпада; 
 
– Загађивања Перућачког језера комуналним отпадом; 
 
– Појава ерозије и бујица које узрокују штете одношењем тла;
– Постојање дивљих сметлишта на планском подручју;
– Недовољна и неадекватна информисаност становништва у циљу формирања модела адекватног еколошког понашања;
– непостојање организованог сакупљања пољопривредних производа, као и њиховог откупа и пласмана;
– непостојање смештајних капацитета високог ранга – интернационалног квалитета;
– недовољно одржавање путне мреже; периферни положај у односу на важне државне путне правце;
– неприлагођеност постојећих капацитета електроенергетске инфраструктуре захтевима стално растуће потрошње. Јавна расвета у насељима, као и на туристичким локалитетима није потребног нивоа;
– лоше стање постојеће путне инфраструктуре, технички елементи нису у складу са рангом саобраћајница у мрежи;
– непостојање активних цивилних аеродрома у близини;
– висок степен зависности пољопривреде од еко услова у вегетационом периоду;
– непостојање базе података о пољопривредним газдинствима, земљишту, производњи и пласману;



– број стоке далеко је испод потенцијала крмне базе;
– већина пољопривредних домаћинстава нема наследника у пољопривреди;
– уситњеност поседа;  
– отежан пласман робе (домаће / страно тржиште) ;
– неповезаност пољопривредних произвођача и прерађивачких капацитета;
– недостатак увођења савремених технологија;
– недостатак складишног простора (силоси, подна складишта, сушаре, хладњаче и сл.);
– Недовољна заштита појединих делова Националног парка и других заштићених простора; 
 
– Застарелост смештајних капацитета;  
– Квалитет запосленог особља.


– МОГУЋНОСТИ

– ОПАСНОСТИ (претње)


– Развој еколошки утемељених облика туризма заснованих на принципима одрживости: спортско-рекреативног, сеоског, излетничког, здравственог, етно и еко-туризма;
– Изградња и рад нових привредних објеката у складу са одговарајућим еколошким стандардима и прописаним нормама;
– Ревитализација пољопривредне производње на принципима одрживе пољопривреде савремених еколошких захтева;
– Природне погодности тј. еколошки потенцијал подручја са свим условима за производњу еколошки „здраве хране”; 
 
– Шумски потенцијал и производња дрвне масе уз развој мањих производних и пратећих услужних делатности у ободним насељима, уз испуњавање еколошких критеријума у складу са прописима из области заштите животне средине;
– Санирање стања деградираних простора на планском подручју; 
 
– Рационално коришћење потенцијала водећи рачуна о просторно-развојним ограничењима и еколошким условима;
– Строга заштита и контрола заштићених природних добара и изворишта водоснабдевања у циљу њиховог очувања и унапређења;
– Могућност прекограничне сарадње кроз успостављање регионалног Резервата биосфере „Дрина”;
– Реализација аутопутских коридора Е-761 и Е-763;
– Оспособљавање аеродрома Поникве за цивилни саобраћај;
– Дефинисање локација за хелиодроме у циљу развоја ексклузивног туризма;
– Развој малих и средњих производних капацитета који су усклађени са захтевима туристичког тржишта;
– Развој сеоског, еко, етно и агро-туризма;
– Стварање бренда локалних производа;
– Повећан развој специфичних облика туризма на светском туристичком тржишту;
– Пораст интересовања за просторима заштићене природе;
– Пораст интересовања зa активним одморима;
– Пораст интересовања за боравак у руралним подручјима; 
 
– Могућност повезивања на регионалном и међународном нивоу.

– Нерационално коришћење природних ресурса услед непоштовања заштитних зона и прописаних режима коришћења простора; 
 
– Немогућност усклађивања пољопривредне производње у оквиру Националног парка Тара са режимом заштите еколошке целине у чијем окружењу се одвија;
– Опасност од не елиминисања свих облика експлоатације минералних сировина које треба да се елиминишу са подручја Националног парка;
– Даља девастација простора проузрокована непланском и неодрживом градњом и развојем, као и од екстензивног и непланског коришћења природних ресурса (пре свега, шума);
– Немогућност успостављања система мониторинга квалитета елемената животне средине;
– Немогућност обезбеђивања материјалних средстава за инвестициона улагања;
– Слаба ефикасност рада еколошке инспекцијске службе; 
 
– настављање демографског пражњења и процеса старења становништва; 
 
– заостајање у развоју и слабљење конкурентске позиције, пре свега туристичке привреде;
– недовољно повезивање и усклађивање развоја туризма, пољопривреде и различитих услуга;
– изостајање активности на међуопштинском, регионалном и трансграничном повезивању;
– даља девастација простора услед непланске и неодрживе градње и развоја, као и од екстензивног и непланског коришћења природних ресурса;
– не успостављања система: организације управљања, финансирања и мониторинга;
– Могућност уништавања заштићених простора у случају непланске изградње;
– Заостајање у развоју и губљење конкурентске позиције;
– Недостатак интензивне промоције заштићених предела како на домаћем тако и на иностраном тржишту;
– Заостајање у инфраструктурном опремању;  
– Недовољна едукација локалног становништва.
III ЦИЉЕВИ, ПРИНЦИПИ И ОПЕРАТИВНИ ЦИЉЕВИ ПРОСТОРНОГ РАЗВОЈА ПОДРУЧЈА ПОСЕБНЕ НАМЕНЕ
Општи циљ развоја и организације планског подручја је заштита природних добара и културно историјске баштине ради стварања услова за одрживи развој.
Циљеви развоја у области демографских кретања:
1) задржавање и привлачење популације кроз активности и садржаје који пружају квалитетне животне перспективе за егзистенцију;
2) едукација кроз различите програме и аранжмане, првенствено у области развоја туризма и комплементарних активности; 
 
3) подстицање повећавања величине домаћинстава у циљу заустављања гашења сеоских економија;
4) обезбеђивање квалитетнијих услова живота становништва, кроз формирање услужних центара за задовољавање потреба за различитим услугама.
5) створити услове за брже запошљавање младих и жена, чиме би се створили предуслови за остварење циља повећања природног прираштаја.
Циљеви одрживог развоја насеља и руралних подручја: 
 
Општи циљеви:
1) унапређење и модернизација стамбено-комуналног комплекса;
2) саобраћајна повезаност у контексту интегрисања простора;
3) јачање туристичке функције и повезивање са околним подручјима;
4) трансформација аутономних насеља у заједнице, према природним и створеним потенцијалима;
5) обезбеђење квалитетног водоснабдевања насеља; 
 
6) модернизација одлагања и елиминације отпада.
Посебни циљеви:
1) селективан и плански развој секундарног стамбеног фонда у функцији развоја туризма;
2) напуштене станове привести функцији (стамбеној, пословној, комерцијалној...);
3) саобраћајна повезаност у контексту интегрисања простора;
4) развој и унапређење јавних услуга;
5) развој и унапређења заједнице насеља у функцији развоја туристичке дестинације;
6) развој система насеља и централних садржаја; и
7) ревитализација руралних подручја.
Циљеви у области пољопривреде:
Дугорочни циљ у области коришћења и заштите пољопривредног земљишта на планском подручју је хармонично повезивање производних, економских, еколошких, пејзажних и социо-културних функција пољопривредног земљишта и руралног простора у целини, упоредо са постепеним остваривањем сталног и приметног побољшања материјалног положаја пољопривредног становништва и квалитета живљења на селу. На основу тако усклађених интереса, треба тежити:
1) оптималној употреби расположивих ресурса ради постизања максималне економске ефикасности, водећи рачуна да је исти по дефиницији необновљива категорија;
2) очувању квалитетног пољопривредног земљишта, као основног ресурса за развој пољопривреде уважавајући вредности и аспирације руралног становништва и пољопривредника;
3) интензивирању сточарске производње у складу са природним ресурсима;
4) стварању услова за покретање и развој производње здраве органске хране у функцији развоја туризма и тржишно оријентисана;
5) интензивирању воћарске производње и повећању површина под воћњацима у складу са природним потенцијалима;
6) подстицању преноса власништва над земљом и другим пољопривредним ресурсима (стоком, механизацијом и сл.) са породичних газдинства који губе или немају интерес, вољу и снагу за бављење пољопривредом на витална породична газдинства; 
 
7) стварању задовољавајућег квалитета живљења породичних пољопривредних газдинстава као носиоца развоја руралног простора и свих његових вредности;
8) неговању и очувању генетске разноликости;
9) очувању природних, културних и традиционалних вредности руралних простора;
10) разради препознатљиве слике као дела регионалне специјализације пољопривреде (Кремански, Тарски, Мокрогорски, Шаргански, Дрински и сл.); 
 
11) стварању предуслова за ревитализацију и развој руралних простора у целини.
Међу специфичним циљевима истичу се:
1) усклађивање намена и начина коришћења пољопривредног земљишта са режимима заштите са једне, и природним погодностима и ограничењима, са друге стране, уз поштовање прагова агроеколошког капацитета различитих категорија пољопривредних површина;
2) предузимање превентивних мера заштите од бујичних токова и побољшање природне плодности земљишта;
3) унапређење крмне базе на ливадама и пашњацима као предуслова за унапређење водећег сектора пољопривреде – сточарства;
4) заштита земљишта од стихијске викенд и друге изградње;
5) подстицање диверзификације руралне економије увођењем допунских делатности (сеоског туризма, кућне радиности, трговине, малих и средњих погона и сл.) са ослонцем првенствено на директан пласман у туристичкој понуди (на туристичкој трпези) и на коришћење заштитног знака НП у пласману производа унутар туристичке понуде и на другим тржиштима;
6) подстицање развоја пољопривредне инфраструктуре – складишта, расхладних простора, дорадних погона, пијаца и сл.;
7) увођење мониторинга квалитета пољопривредних производа;
8) стварање услова за формирање ефикасног тржишта пољоприведних инпута и аутпута; 
 
9) покретање процеса интеграције на компатибилним економским могућностима и потенцијалима општина на којима се планско подручје налази, са суседним општинама у оквиру Региона и трансграничне сарадње. 
 
Циљеви развоја туризма:
Као општи циљ намеће се остваривање развоја одрживог туризма према стандардима ЕУ уз повећање конкурентности туристичке понуде кроз развој више видова туризма: планински, излетнички-викенд, транзитни (друмски и речни), спортско-рекреативни, климатски, манифестациони, сеоски, културни, ловни, уз истовремени пораст стандарда живота локалног становништва, посебно оних који су на посредан или непосредан начин повезани са развојем туризма. Посебно се наглашава значај очувања животне средине, концепција развоја са полазиштем у расположивим природним ресурсима, свести локалног становништва које жели да сачува аутохтоне вредности. као и валоризација културно-историјских споменика и њихова заштита за будуће генерације.
Циљеви развоја саобраћајног система:
Општи циљ јесте формирање ефикасног система у циљу организованог активирања привредних потенцијала и повећање доступности природних добара, руралних рејона, центара у мрежи насеља, привредних локалитета и туристичке понуде у простору, засновано на принципима одрживог развоја.
Посебни циљеви развоја саобраћајног система су:
1) саобраћајно отварање подручја изградњом западно-моравског аутопута заједно са његовим краком од Ужица ка Вишеграду, квалитетније повезивања са мрежом државних путева Републике Србије и активирање и реконструкција аеродрома „Поникве” за цивилне намене;
2) побољшање квалитета путне мреже доградњом, реконструкцијом и рехабилитацијом државних путева, пре свих државног пута I реда бр. 5 и мреже државних путева II реда;
3) повећање саобраћајне доступности и повезаности центара у мрежи насеља, привредних локалитета и туристичке понуде реконструкцијом, доградњом и изградњом појединих деоница општинских путева;
4) побољшање квалитета и мреже линија јавног аутобуског саобраћаја; 
 
5) одржавање путне инфраструктуре и њене проходности током целе године;
6) интензивније коришћење железничког, као и развој алтернативних, немоторних видова саобраћаја (бициклистички, пешачки и др);
7) реконструкција железничке пруге узаног колосека Шарган Витаси – Кремна – Бранешци у циљу спајања са железничком пругом нормалног колосека Београд – Врбница;
8) изградња објеката наутичког туризма на језерима Перућац и Заовине;
9) развој мреже бициклистичких стаза на основу развојног пројекта „Тароцикл” на подручју Калуђерских Бара, Митровца и Предовог крста, као и развој комплементарних пешачких стаза; 
 
10) смањење штетних утицаја саобраћаја на животну средину и заштита коридора свих постојећих и планираних објеката саобраћајне инфраструктуре.
Циљеви развоја хидротехничке инфраструктуре: 
 
Општи циљ је квалитетно решење водоснабдевања, евакуације отпадних вода и заштите површинских и подземних вода од загађивања и регулације бујичних токова. С тим у вези, појединачни циљеви се односе на: 
 
1) обезбеђење потребних количина и квалитета воде за водоснабдевање изградњом локалних водовода и реконструкцијом постојећих;
2) заштита изворишта вода кроз утврђивање зона санитарне заштите; 
 
3) евакуација отпадних вода реализацијом система са потребним постројењима за пречишћавање. 
 
Циљеви развоја електроенергетске инфраструктуре:
Општи циљ је квалитетна електрична енергија на „прагу” потрошача. У вези са овим дефинисани су и посебни циљеви: 
 
1) сигурност напајања потрошача електричном енергијом;
2) прекиди у снабдевању енергијом сведени на најмању меру;
3) подршка коришћењу других видова енергије;
4) раздвајање дистрибутивних електроенергетских објеката од градских (трафостанице и водови);
5) уградња уређаја за регистровање вршне снаге по појединим изводима у разводна постројења; 
 
6) смањење губитака у испоруци електричне енергије. 
 
Циљеви развоја телекомуникационе инфраструктуре и поштанска мрежа: 
 
Општи циљ је успостављање такве комуникационе мреже, која ће бити способна да опслужи специфичне захтеве и омогући покривеност територије. Као посебни циљеви се истичу: 
 
1) развој преносних система у магистралној равни, мрежној и претплатничкој равни;
2) примена оптике у преносу у свим равнима;
3) увођење дигиталног система преноса;
4) изградња телефонских централа у дигиталној изведби у свим равнима довољног капацитета;
5) развој мобилних система веза;
6) развој мреже за пренос податка ЈУПАК;  
7) развој мреже ИСДН и ИСПН.  
Циљеви газдовања шумама и ловним подручјима: 
 
Општи циљ је одржавање и унапређење свих функција шума, очување природних вредности и реткости, јачање хидролошких, антиерозионих, климатских, здравствених, туристичко-рекреационих, научно-наставних, ловно-привредних и других функција шума уз максимално могућу производњу дрвета најбољег квалитета. То подразумева:
1) заштиту и стабилност шумских екосистема;
2) санацију општег стања деградираних шумских екосистема;
3) обезбеђење оптималне обраслости;
4) обезбеђење функционалне трајности; и
5) очување трајности и повећање приноса, укупне вредности шума и општекорисних функција шума.
Посебни циљеви:
1) заштита и очување строгих резервата;
2) стална заштита земљишта од ерозионих процеса, састојине без газдинских интервенција;
3) противерозиона заштита земљишта кроз повећање склопа и обраслост;
4) еколошки прихватљива оптимална производња техничког дрвета најбољег квалитета на просторима на подручјима на којима режими заштите и коришћења простора то дозвољавају, а у складу са тим и повећање степена искоришћености биомасе, с обзиром на изузетну шумовитост подручја, као и на тенденцију бољег коришћења тзв. обновљивих извора енергије; 
 
5) производња шумског семена на просторима на подручјима на којима режими заштите и коришћења простора то дозвољавају.
Циљеви газдовања ловним и риболовним подручјима односе се на: 
 
1) трајно и рационално газдовање ловиштем и риболовним подручјем;
2) очување постојеће разноврсности фауне и постизање оптималне бројности и структуре гајених врста дивљачи и рибљег фонда;
3) утврђивање и попуна еколошке нише ловишта;
4) побољшање животне заједнице и услова за размножавање основних врста дивљачи и рибе;
5) примењивање научних сазнања и достигнућа у ловству и риболовству;
6) развијање сарадње са заинтересованим органима, организацијама и научним институцијама;
7) сарадња са граничним ловачким и риболовачким организацијама;
8) развијање спортског, привредног и лова са посебном наменом, као и спортског риболова на за то утврђеним деловима ловишта;
9) развој домаћег и иностраног ловног и риболовног туризма;
10) организовање стручног обучавања ловачког и риболовачког кадра и подизање ловачке и риболовачке свести и културе;
11) предузимање мера на популаризацији ловства и риболовства.
Циљеви развоја привредних делатности:
Општи циљ је стварање услова за одрживи развој природних добара и културно-историјске баштине – што подразумева да буду у функцији економског развоја (отварања нових радних места кроз активности у туризму, у пољопривреди, услугама и другим компатибилним активностима) и ревитализације становништва.
У посебне циљеве развоја спадају:
1) оживљавање, унапређивање и даљи развој сеоских насеља и њихово укључивање у активности везане за основне намене Националног парка;
2) стварање услова за економску валоризацију основних туристичких мотива – бројних природних и културних добара;
3) развој партнерства јавног и приватног сектора; 
 
4) едукација локалног становништва у функцији производње (здраве хране, специфичних производа и сл.), пружања туристичких услуга (боравак, исхрана, водичи и др.) и очувања животне средине (однос према природи и коришћењу ресурса).
Циљеви заштите природних ресурса и вредности: 
 
Као основни циљеви заштите природних вредности намећу се: 
 
1) заштита – проглашење нових природних добара: Предела изузетних одлика „Заовине” и Парка природе „Златибор” у складу са законом; 
 
2) очување главних чинилаца животне средине и стварање претпоставки за одрживо коришћење заштићених предела; 
 
3) очување природних и естетских обележја пејзажа, вредности живог света и биолошке разноврсности, а посебно шума; 
 
4) заштита биодиверзитета резервата природе;
5) заштита земљишта у циљу задржавања природних карактеристика и спречавања ерозије; 
 
6) заштита геолошких, геоморфолошких, хидрографских, педолошких, археолошких и дендролошких места и феномена;
7) трајност и унапређење природних, физичких, здравствених и естетских вредности подручја; 
 
8) штедљиво и пажљиво коришћење природних ресурса (потенцијали пијаће воде и шумских ресурса); 
 
9) рекултивација простора оштећених изградњом објеката, односно другим грађевинским радовима или експлоатацијом минералних сировина, као и санација жаришта ексцесивне и јаке ерозије;
10) уклањање објеката без одговарајуће планске документације. 
 
Циљеви заштите непокретних културних добара:
Општи циљ је очување интегритета путем ревитализације и презентације, уз максималну афирмацију и унапређење потенцијала. Посебни циљеви се односе на: 
 
1) стручну бригу о културном наслеђу и од стране надлежних институција; 
 
2) спровођење мера заштите и сталну контрола стања;
3) континуирани рад на евиденцији, истраживању и валоризацији појединих објеката, споменичких и амбијенталних целина, знаменитих места и других вредности културне баштине;
4) промоцију културне баштине уз повећање приступачности заинтересованој јавности; 
 
5) сарадњу служби заштите природе и служби заштите културних добара у циљу презентације заштиту културног пејзажа, као јединствене природне и културне целине. 
 
Циљеви заштите животне средине:  
Општи циљеви у области заштите и унапређења квалитета свих елемената животне средине, по највишим стандардима су:
1) обезбеђивање квалитетне животне средине што подразумева чист ваздух, довољне количине квалитетне и хигијенски исправне воде за пиће, очуваност пољопривредног земљишта, екосистема и биолошке разноврсности, квалитетне површине за рекреацију и туризам, здравствено безбедна храна, уређеност насеља и сл.;
2) постизање рационалне организације, уређења и заштите простора усклађивањем његовог коришћења са могућностима и ограничењима у располагању природним ресурсима и створеним вредностима; 
 
3) предузимање адекватних превентивних мера уз успостављање система контроле свих облика загађивања. 
 
Посебни циљеви:
1) заштита вода (површинских и подземних) уз примену интегралног приступа у управљању и коришћењу водних ресурса (коришћење, заштита вода и заштита од вода); oчување квалитета површинских вода у складу са захтеваном класом квалитета; 
 
2) стриктна заштита свих зона које су резервисане као изворишта водоснабдевања;
3) заштита земљишта, уз интегрални однос у планирању и управљању земљишним ресурсима;
4) заустављање ерозије у најугроженијим подручјима;
5) заштита и очување квалитета ваздуха;
6) заштита природних предела, амбијената и пејзажа око културно–историјских споменика;
7) уравнотежено коришћење простора са становишта заштите животне средине и обезбеђење услова за очување и адекватно газдовање природним богатствима;
8) управљање свим врстама отпада на еколошким основама; 
 
9) развој научно-истраживачких активности у функцији заштите животне средине.
Iv КОНЦЕПЦИЈА ПРОСТОРНОГ РАЗВОЈА ПОДРУЧЈА ПОСЕБНЕ НАМЕНЕ
I. ПОЛАЗИШТА ЗА КОНЦЕПЦИЈУ ПРОСТОРНОГ РАЗВОЈА ПОДРУЧЈА ПОСЕБНЕ НАМЕНЕ
Концепција одрживог, еколошки усмереног и контролисаног развоја мора бити у функцији очувања и заштите природних вредности које треба учинити доступним за развој туризма и комплементарних делатности. 
 
Реализација концепције заштите, развоја и уређења подразумева да се при планирању и реализацији активности на планском подручју води рачуна о следећем: 
 
1) У области заштите неопходно је:
(1) Као стални задатак заштите истиче се просторно дефинисање посебних природних и других вредности, станишта ретких биљних и животињских врста, очуваних биотичких заједница и значајних, карактеристичних локалитета. Обезбеђивање еколошке стабилности, диверзитета и генетских ресурса. Утврђивање природних споменика (геоморфолошког, геолошког, хидролошког, ботаничког и др. карактера), заштићених околина непокретних културних добара, те простора са посебним амбијенталним, пејзажним и етнолошким вредностима (све у режиму I и II степена или са посебно прописаним мерама заштите)
(2) Обезбеђење заштите по највишим стандардима свих елемената животне средине (вода, ваздух, земљиште, вегетација, флора, фауна, споменичко наслеђе и др.).
(3) Коришћење простора и природних ресурса базирано је на поштовању еколошких, односно принципа одрживог развоја. Простор заштићених природних добара треба окарактерисати као ексклузиван и предност дати јавним, туристичко – рекреативним и услужним садржајима. 
 
2) У области уређења неопходно је:
(1) Израда неопходне планске документације за цело подручје, поједине делове и зоне са дефинисањем урбанистичко-техничких услова по највишим стандардима заштите природе и животне средине и организације и уређења простора.
(2) Обезбеђење максималног нивоа инфраструктурне опремљености:
– евакуацију отпадних вода преко канализације и непропусних септичких јама;
– обавезно пречишћавање отпадних вода пре испуштања у реципијент;
– коришћење искључиво еколошких енергената (струја, ТНГ и др.), а за мање потрошаче прихватљиво је и дрво као енергент;
– каблирање основне електро-мреже;
– обезбеђење потребног капацитета воде за пиће за све кориснике; 
 
– евакуација комуналног отпада;
– регулација и уређење водотока за потребе заштите од вода;
– забрана изградње капиталне инфраструктуре у режимима I и II степена заштите.
(3) Реконструкција, санација, конзервација и сл. објеката градитељског наслеђа, без обзира на појединачни значај, као и њихова одговарајућа презентација.
(4) Реинтродукција ишчезлих биљних и животињских врста, према строго контролисаним програмима.
(5) Санација и ревитализација загађених и деградираних локалитета и зона (депонија, позајмишта, каменолома, деградираних пашњака, и ерозионих подручја (зоне интензивне ерозије).
(6) Санација и уређење „урбанизованих” зона.
3) У области коришћења неопходно је:
Дефинисање развоја оних делатности које су засноване на расположивим и обновљивим ресурсима, које су међусобно комплементарне и еколошки оправдане, спојиве у јединствен концепт заштите и развоја природних и других вредности подручја.
(1) Изградња:
– законске уредбе упућују на то да се планови развоја и изградње могу реализовати углавном у III режиму заштите;
– приоритет се даје јавним и туристичким објектима. Отварање нових грађевинских подручја и викенд изградње се у начелу дестимулише; 
 
– сви планови изградње морају бити базирани на квалитетно разрешеној инфраструктури, посебно оној којом се обезбеђују заштита водотока и земљишта, односно високи стандарди заштите природе и животне средине;
– реконструкција објеката без повећања габарита и спратности;
– нова изградња (и реконструкција) уз поштовање локалних традиционалних архитектонских обележја;
– редовно инвестиционо одржавање објеката и инфраструктуре;
– нове захтеве за изградњом усмеравати ка сеоским насељима ради спречавања дисперзивне градње.
(2) Пољопривреда:
– у плановима развоја пољопривреде дефинисати употребу хемијских средстава и вештачких ђубрива, односно планирати еколошки прихватљива средства; 
 
– обнављање сточарства уз могуће активирање постојећих капацитета, уз процену компатибилности са основним функцијама природних добара;
– примена савремених организационих и других решења у развоју сточарства;
– контролисано сакупљање шумских плодова, лековитог биља итд. у II и III степену заштите.
(3) Шумарство:
– планирање газдовања шумама заснивати на познавању биолошких особина појединих врста дрвећа које изграђују шуму, као и познавању станишних услова који су предуслов за успевање појединих врста. Неопходно је стога доћи до одговарајућих стручних мера које ће у будућности шумским екосистемима омогућити значајно и брже унапређење постојећег стања, а да се при том из постојећег шумског фонда не изнесе мање од половине могуће дрвне залихе;
– одржавати вишеструке улоге и функције свих дефинисаних и проучених типова шума, шумских станишта и шумских предела, уз адекватне и на време спроведене мере неге шума;
– развој виталних шума и шумских површина валоризованих кроз II и III степен заштите усмеравати негом и обновом ка настанку биолошки стабилних шумских екосистема високе продуктивности;
– вештачко подизање шума користити као допуну, а не као замену природном подмлађивању шума;
– интензитет коришћења природних ресурса шумских екосистема смањити на свим површинама у II и III степену заштите;
– спроводити мере за опорављање и рехабилитацију угрожених врста, са одговарајућих станишта уз примену мера реинтродукције;
– пошумљавање голети, еродираних површина и сл. аутохтоним врстама; 
 
– конверзијом изданачких и девастираних високих шума, необраслих шумских површина, пожаришта и др. и повећавати укупну површину високих шума;
– трајно побољшавати услове за јачање антиерозивних, хидролошких, туристичко-рекреативних, еколошких и других корисних функција шума;
– ловство;
– узгој ловне дивљачи и развој ловства само на аутохтоним врстама на локацијама предвиђеним ловним основама;
– забрана лова осим санитарног, а у I степену заштите ни санитарни лов. Тежиште активности базирати на едукативним и сличним активностима (фото-сафари и др.);
– тежња да на заштићеним подручјима нема ограђених ловишта, а ограђивање ловишта вршити само у најнеопходнијим случајевима и у складу са условима надлежног завода за заштиту природе; 
 
– повећање бројности проређених врста;
– постизање бројности популација гајених врста дивљачи који омогућава успешно ловно газдовање и њихову ефикасну заштиту.
(4) Риболов:
– дозвољен спортски риболов у строго контролисаним зонама (поједине деонице водотока, акумулације);
– унапређење рибљег фонда у водотоцима и акумулацијама искључиво са аутохтоним врстама.
(5) Водопривреда:
– формирање јединственог система управљања водним ресурсима и рационално коришћење вода;
– строга заштита квалитета подземних и надземних вода од свих облика загађења;
– могућност планирања миниакумулација за водоснабдевање са нагласком на локације изван локалитета у режиму заштите I и II степена;
– ограничено коришћење хидроенергије.
(6) Остале делатности:
– развој делатности које су у функцији презентације и коришћења природних добара (спорт, рекреација, туризам, занатство), а нису у супротности са режимима заштите и не изазивају деградацију простора и загађење животне средине;
– санација свих локација деградираних експлоатацијом минералних сировина, изградњом и другим активностима;
– обезбедити квалитетне саобраћајне везе из правца Бајине Баште, Ужица, Вишеграда и Златибора (Туристички центар „Воде”);
– за потребе санације локалних саобраћајница на територији коју обухвата НП „Тара” дозволиће се коришћење мањих количина техничког камена, али искључиво на строго контролисаним локацијама, под претходно прописаним условима Завода и искључиво за потребе Ј.П. „Национални парк Тара”
У складу са наведеним прописују се следећи услови корићења, уређења простора, са циљем заштите и унапређења природних вредности: 
 
1) Општег значаја:
– очување, унапређење и строга заштита природних и културно-историјских вредности, нарочито Панчићеве оморике и екосистема у којима живи, као основних феномена и укупног амбијента природне средине заштићених подручја;
– научна истраживања, едукација и презентација заштићених подручја јавности;
– обезбеђивање повољних услова за одбрану заштиту од елементарних и других већих непогода.
2) Републичког и регионалног значаја:
– очување, јачање и проширење шумског фонда, повећање приносних могућности шуме уз унапређење свих њених функција укључујући и производне, како у државном, тако и у приватном сектору;
– производња хране, а нарочито сточарских производа на основама постојећих природних услова, посебно природне хране;
– стварање услова за унапређење квалитета живота и рада становништва подручја кроз смањење разлика у условима привређивања и живљења у развијеним и мање развијеним подручјима, кроз развој свих функција заштићених подручја, размештај производних снага и насељске опреме, ради заустављања миграције становништва са подручја планине Тара;
– рекреација, спорт и туризам на мотивима положаја, природних и створених вредности, под условом да се не ремете активности од општег значаја које су у рангу првог приоритета.
3) Регионалног и општег значаја:
– развој шумарства прилагођен функцијама заштићених подручја уз заштиту, одржавање и унапређивање свих функција шума, а тиме и комплетних шумских екосистема, што значи да ће се шумама газдовати са циљем апсолутног очувања природних вредности и реткости, јачања хидролошких, антиерозионих, климатских, здравствених и других функција шума уз максимално могућу производњу дрвета најбољег квалитета;
– развој сточарства (говеда и овце) зависно од капацитета простора у предвиђеним условима заштићених подручја;
– развој мале привреде, односно изворних облика производње заснованих на традицији подручја;
– водопривреда у функцији водоснабдевања, одвођење отпадних вода, заштите природе (од деградације и пожара) и рекреације (укључујући спортски риболов) као и ограничене енергетике;
– саобраћај у функцији приступа и транзита за потребе заштићених подручја, туризма, шумарства, сточарства и пољопривреде, одбране и заштите од елементарних непогода.
Наведене активности у рангу другог и трећег приоритета одвијаће се у свему према режимима активности првог приоритета, а активности трећег приоритета ће се једним делом усклађивати и са режимом активности другог приоритета.
II. КОНЦЕПЦИЈА ПРОСТОРНОГ РАЗВОЈА ПОДРУЧЈА ПОСЕБНЕ НАМЕНЕ
Концепт организације простора планског подручја утврђен је у складу са циљевима за заштиту и развој подручја, наменом површина, а полази:
1) у области заштите и коришћења природе, природног и културног наслеђа од обезбеђивања адекватне саобраћајне приступачности вредностима за заштиту, истраживање и истраживачку едукацију, омогућавања контролисаних итинерера кретања посетилаца и туриста; обезбеђивање просторних услова за интегрисано управљање Националним парком и другим заштићеним подручјима и контролу њихове заштите;
2) у области шумарства од обезбеђивања саобраћајних приступа и потребне мреже објеката за газдовање свим деловима шуме уз истовремено коришћење шумских путева за остале активности;
3) у области пољопривреде од лоцирања мањих пољопривредних капацитета у оквиру пољопривредних домаћинстава са њиховим оптималним саобраћајним повезивањем са откупом робе и потрошачима, као и повезивање ливада у сеоским атарима по ободу Националног парка;
4) у области туризма, рекреације и спорта од погодне локације туристичких центара према природним условима и њихове саобраћајне приступачности; обиму и положају терена за летњу и зимску рекреацију, укључујући приступачност објектима природне и културне баштине, хидроакумулацијама и бачиштима – првенствено на основу постојећих траса путева и стаза;
5) у области саобраћаја од обезбеђивања саобраћајних приступа свим садржајима Националног парка и других заштићених подручја за све врсте кретања;
6) у области водопривреде од рационалног водоснабдевања и каналисања отпадних вода, заштите вода и заштите од штетног дејства вода, као и развоја хидроенергетике;
7) у области мреже и функције насеља и туристичких центара од добре повезаности и опремљености истих мрежом и објектима инфра и супраструктуре;
8) у области од обезбеђивања услова за оптимално смањење повредивости простора у ратним ситуацијама кроз дисперзију садржаја, пре свега по питању производње хране и локалног снабдевања водом и енергијом и њихово вишеструко саобраћајно повезивање;
9) у области заштите од елементарних непогода од обезбеђивања услова за заштиту од пожара, земљотреса и планинских непогода одговарајућим распоредом већег водозахвата, шумских простора, дисперзије садржаја, склоништа и сл.
На планском подручју разликује се више просторно – функционалних целина:
1) Национални парк „Тара”  
У границама Националног парка карактеристичне су две просторно-функционалне целине: Висока Тара са 11.562 ha и Равна Тара са 7.613 ha. Граница између две целине иде од бране Крушчица, шумарским путем до Митровца, затим путем ка Козјим стенама до изнад Перућца, одакле се спушта путем Митровац – Перућац до обале Перућачког језера.
Висока Тара је дефинисана као просторно-функционална целина због тога што обухвата скуп највреднијих делова природе и природних вредности са најмањим степеном измењености и то у I степену природни резервати са око 2.948,75 ha и у II степену заштите заштитне шуме, семенски објекти, парк – шуме, огледна поља и предеоне и културно-историјске целине са око 7.732,39 ha. Ово је део Националног парка где приоритет има заштита природе и природних ресурса, а од делатности шумарство, ловство и планинска пољопривреда традиционалног типа. Важан туристички пункт је на Предовом крсту одакле су доступне све најважније и највредније атракције и вредности Високе Таре. 
 
Равна Тара поред тога што садржи природне вредности и културна добра од значаја за Национални парк представља и активан привредни простор у коме, осим у посебно издвојеним просторима са режимима заштите I (274 ha) и II степена (1.310 ha), приоритет имају шумарство и туризам и у овом простору предвиђа се изградња туристичких и пратећих објеката у постојећим туристичким центрима Калуђерске Баре, Шљивовица, Митровац и у новопланираним Ослуши и Соколони, као и у зони Крње јеле уз пут од Заовина ка Митровцу. 
 
Подручје Националног парка остаје и у планском периоду са малом густином насељености, како због природних ограничења, тако и због заштите природе и природних вредности. На овом подручју не предвиђа се проширење грађевинских површина, поготово не у границама I и II степена заштите, нити повећање концентрације сталног становништва, што значи да се задржавају постојећа сеоска насеља груписана у засеоцима која имају услов за даљи опстанак и развој. То су центар заједнице насеља Растиште и Јагоштица, са групама засеока, као и засеоци насеља Солотуша, у близини туристичког центра Калуђерске Баре, просторно-дефинисани групацијама стамбених објеката са окућницама.
Села Растиште и Јагоштица, поред своје основне функције, због свог положаја, очуваних амбијенталних и етнографских вредности представљају у туристичкој понуди подручја посебну вредност. Грађевинска подручја нису посебно издвојена јер су ово села разбијеног типа. Просторним планом предвиђена је изградња у оквиру окућница сеоских домаћинстава. Остале површине односе се на изграђене површине саобраћајница, саобраћајних објеката и других инфраструктурних објеката, а ван граница грађевинских подручја туристичких центара и сеоских насеља. 
 
Подручја „Предела изузетних одлика „Заовине”, Парка природе „Шарган – Мокра Гора” (оба у заштитној зони НП „Тара”) и Парка природе „Златибор”
Ради заштите заштићених подручја Националног парка у његовом непосредном окружењу одређена је заштитна зона. У њој се налази више заштићених подручја: Подручја „Предела изузетних одлика „Заовине”, Парка природе „Шарган - Мокра Гора” (оба у заштитној зони НП „Тара”), а ван ње је део Парка природе „Златибор” и подручја која припадају сливном подручју акумулације „Врутци” у сливу Ђетиње. Улога заштитне зоне своди се на адекватну заштиту од директног физичког угрожавања кроз могућу непланску изградњу у окружењу на главним саобраћајним прилазима Националном парку и др. Заштитна зона обухвата следеће просторно-функционалне потцелине:
А – (Заовине) – Предео изузетних одлика „Заовине” чини интегрални део са Националним парком у природном и привредном, односно развојном смислу. Општи услови за обављање делатности и заштиту природних вредности предложени за просторно-функционалну целину Равна Тара, важили би и за подручје Заовина. Специфичности ове зоне су у развоју насеља и туризма, нарочито у домаћој радиности и викенд туризму, са активирањем свих делова села, посебно оних заселака на граници ка Републици Босни и Херцеговини. Укључивање рекреативних мотива ове зоне растеретило би Национални парк од прекомерног коришћења, а саобраћајно отварање ка Мокрој гори, омогућиће нови приступ подручју. Развој шумарства, пољопривреде и мале привреде, требало би да допринесе развоју насеља и да утиче на задржавање становништва. У овом простору могућ је и смештај дела запослених на подручју Националног парка с обзиром да на постојање зачетог центра насеља (засеоци Нова Вежања, Јездићи и др.). 
 
Б – (долина Дрине), В – (Солотуша – Мала река) и Г – (Креманска и Мокрогорска коса и котлине) имају заједничке карактеристике од којих су најзначајније:
(1) шумско земљиште већим делом је у приватном власништву са релативно деградираним шумама и присутном ерозијом, што захтева веће радове на привођењу оптималном стању и где су планирани радови на пошумљавању неопходни са становишта интереса Националног парка и развоја шумарства, интензивнији развој пољопривреде – сточарства није контраиндикован, уколико се буде водило рачуна и о другим ограничавајућим факторима – капацитету расположивог земљишта, заштити изворишта водоснабдевања, развоју ловства и др.;
(2) у Мокрогорској котлини (са Дрвенградом, Шарганском осмицом и Мокром Гором) и њеном ободу наставља се развој туризма, првенствено етно и сличног, а у северном планинском ободу ове котлине у зони скијалишта „Ивер” развија се зимски скијалишни туризам, као и разни видови атракција и мањих смештајних капацитета на потезу Вукићевац – Кршањска глава – Ивер и даље ка Зборишту;
(3) пољопривреда, као традиционална делатност у овој зони је од приоритетног значаја: у нижим деловима ратарство и воћарство, а у вишим сточарство, поготово у зонама ближим Националном парку (Љуто и Добро Поље као специфичне туристичке зоне етно-туризма и сточарства); 
 
(4) подручје центра Кремана, као центра заједнице насеља за планско подручје, намењено је развоју насељских и централних функција, формирању туристичке понуде, нарочито у домаћој радиности, формирању радне зоне, а све то, уз обавезу обезбеђења услова за заштиту земљишта и вода од загађивања, с обзиром да се делови Кремана налазе у широј зони санитарне заштите хидроакумулације „Врутци”;
(5) долина Дрине, односно њен узани део уз сам водоток у зони Перућца ка Бајиној Башти намењен је насељским садржајима, саобраћају, а у зони хидроакумулације и туризму, спорту, рекреацији, риболову и сл.; 
 
(6) Солотуша и Мала река на падинама према Бајиној Башти су шумско – пољопривредне зоне, са улогом заштите од ерозије и обезбеђења приступа Националном парку. 
 
Д – (Семегњево у оквиру Парка природе „Златибор”) – изузев зона у I и II режиму заштите за које ће важити посебни услови у складу са Законом и у којима је главна оријентација коришћења простора и активности – шумарство, остали делови ове К.О. у III режиму заштите намењени су пољопривреди (сточарству, првенствено) и шумарству, али и туризму. С обзиром да преко Семегњева води најкраћи пут од Таре, преко Мокре Горе ка Златибору, Семегњево се јавља као транзитна туристичка тачка на будућем „туристичком” путу. 
 
2) Подручја ван заштићених зона (Кремна, Биоска, Врутци)
Приоритетна намена ових зона је заштита хидроакумулације „Врутци” и пољопривредна производња на ливадским и пашњачким површинама (сточарство, у првом реду и обезбеђење хране за исхрану стоке). Туристичка валоризација овог простора је, такође, перспективна. 
 
Коришћење, организација и уређење планског подручја повезано је са концептом заштите која уважава природне и створене потенцијале и вредности, али и постојећа ограничења и конфликте. 
 
Плански простор ће се развијати у складу са потребама и захтевима заштите простора и социо-економског развоја. Очување природних и културних вредности простора представља најважнији критеријум при конципирању намене простора. У складу са тим заштићена подручја ће се штитити и развијати искључиво у складу са прописаним режимима коришћења простора. То се нарочито односи на цело подручје будућег резервата биосфере „Дрина”, а посебно на подручје :
1) Националног парка „Тара”;  
2) предела изузетних одлика „Заовине”;  
3) Парка природе „Шарган – Мокра Гора”;  
4) Парка природе „Златибор”.
Поред наведених, утврђени су посебни режими коришћења простора и за: зоне заштите око непокретних културних добара, зоне заштите изворишта водоснабдевања, заштитне појасеве у инфраструктрним коридорима, као и зоне и појасеве заштите око извора загађивања животне средине и др. 
 
План обезбеђује услове за развој који првенствено омогућавају заустављање депопулације и деградације земљишта (простора) уз поштовање услова окружења, испољених интереса и развојних потенцијала. Основни концепт коришћења, организације и заштите простора уважава тежњу за интегралним развојем, чиме се чувају све вредности НП „Тара” и других заштићених и вредних простора планског подручја и, истовремено, избором активности које не угрожавају примарну заштитну функцију. Овакав концепт подразумева: 
 
1) повећање шумског земљишта и шумовитости, на рачун мање вредног пољопривредног земљишта и ерозијом угрожених терена; 
 
2) развој пољопривреде у складу са природним погодностима терена и производном оријентацијом, захтевима развоја туризма, компатибилног са потребама заштите; 
 
3) забрану градње свих објеката у складу са зонама заштите;
4) формирање развојних зона, првенствено оријентисаних на туризам и комплементарне активности (Перућац, Предов крст, Калуђерске Баре, Митровац, Мокра Гора – Кремна - Шарган); 
 
5) заокруживање грађевинских рејона насеља и њихово будуће „попуњавање” с обзиром на изразито ниску густину насељености која омогућује да се, поред стамбених зона, могу формирати и мање радне зоне, у складу са режимима заштите;
6) резервисање простора за коридоре и зоне нових инфраструктурних садржаја (саобраћајне, хидротехничке, електроенергетске, телекомуникацијске инфраструктуре и комуналне објекте); 
 
7) поштовање захтева који произилазе из функција посебних намена. 
 
Елементи концепта коришћења, организације и заштите простора су разрађени у погледу: 
 
1) коришћења и уређења простора за зоне и појасеве с посебним режимима заштите вода, природних и непокретних културних добара, појасева инфраструктурних коридора и од извора загађења; 
 
2) правила изградње и уређења простора за основне категорије земљишта и различите врсте објеката (пољопривредно земљиште, водно земљиште, шумско земљиште и грађевинско земљиште. 
 
Са аспекта активности првог приоритета у погледу заштите и одрживог коришћења заштићених подручја установљени су следећи основни режими у заштићеним подручјима:
1) I највиши степен подразумева строгу заштиту најзначајнијих природних и културно-историјских вредности, као и елемената природне средине за строгу заштиту, са активностима научних истраживања, едукације и ограничене презентације за јавност;
2) II нижи степен подразумева непосредну, прелазну заштиту око површина у I степену, заштиту посебно вредних целина природне средине, са активностима научних истраживања, едукације, презентације заштићених подручја јавности;
3) III најнижи степен подразумева селективно, ограничено коришћење природних богатстава и контролисане интервенције и активности у простору уколико су усклађене са функцијама заштићеног природног добра или су везане за традиционалне облике обављања привредних делатности (пољопривреде и шумарства) и становања, укључујући и туристичку изградњу функције рекреације и спорта, водопривреду, енергетику чисте, обновљиве енергије и саобраћај; 
 
4) регулисано шумарство и сточарство, у пуној мери функције туризма, рекреације и спорта, водопривреду, енергетику чисте, обновљиве енергије и саобраћај.
Напомиње се да ће нова категоризација на Ia, Ib, II и III степен заштите бити урађена од стране надлежног Завода за заштиту природе Србије у складу са Законом. 
 
Посматрано по установљеним режимима, наведене активности ће се у заштићеним подручјима одвијати под следећим општим условима:
1) очување, унапређење и заштита природних и културно-историјских вредности у I степену заштите као основна функција заштићених подручја дефинише режим I степена заштите по коме ови објекти, сходно Закону о заштити природе и Закона о заштити културних добара, представљају строго заштићене зоне намењене организованом научном истраживању, едукацији и јавној презентацији у складу са условима заштите, без икаквих активности које би на било који начин реметиле изворну природну средину или културно добро, изузев одбране у ратним условима и заштите од великих елементарних непогода и то само у случају преке потребе и изузев строго дефинисаних мера неге и одржавања у I степену заштите и строге заштите угрожених елемената природе (јако стрме, еродиране и нестабилне површине);
2) научна истраживања биће концентрисана на површинама I степена заштите, затим на одређеним површинама II степена и по потреби у оквиру III степена, а обухватиће научне области биологије, педологије, физичке географије, пољопривреде, медицине, ветерине, шумарства, по јединственом програму;
3) едукација млађег истраживачког кадра и студената одвијаће се под истим условима као научна истраживања, а општа едукација свих категорија школске деце и омладине биће комбинована са рекреацијом и спортом, претежно на површинама III степена и под одређеним условима на површинама II степена заштите;
4) презентација заштићених подручја биће комбинована са туризмом, рекреацијом и спортом и одвијаће се по посебном програму: у I степену заштите само делом, уз строга ограничења, у II степену заштите по одређеним итинерерима и у III степену без посебних ограничења;
5) заштита посебно вредних целина природне средине подразумева одговарајући третман станишта ретких и угрожених аутохтоних биљних и животињских врста, као и посебне пејзажно-амбијенталне целине – све претежно у II степену заштите и само мањим делом у III степену заштите;
6) шумарство ће бити прилагођено режиму заштићених подручја по степенима заштите уз услов очувања, унапређења и заштите шумских екосистема. Шумама ће се газдовати тако да се обезбеди приоритет опште-корисних над економским функцијама шума. На шумским површинама се неће дозвољавати испаша нити други облици пољопривредног коришћења, али ће се дозвољавати радови на заштити од ерозије;
7) туризам, рекреација и спорт са својим главним садржајима предвиђају се у III степену заштите подручја које тангирају магистрални путеви према Јадрану и Босни, као и регионални дуж Дрине. Положај заштићених подручја, саобраћајна приступачност, феномен заштићених подручја и већ изграђени туристички садржаји определили су ово подручје као једно од водећих центара планинског туризма Републике са концептом целогодишњег коришћења (домаћа комерцијална понуда, специјална дечија и омладинска одмаралишта, транзит). Ове активности су једне од главних носилаца функције заштићених подручја и агенса развоја локалног становништва, пољопривреде, мале привреде и друштвеног стандарда у непосредном окружењу;
8) сточарство са производњом сена представљаће пољопривреду у заштићеним подручјима и биће највећим делом лоцирано у III степену заштите са бачијама и прегонском испашом, док се у II степену предвиђа само ограничена и строго контролисана прегонска испаша оваца. Тежиште у сточарству биће и делом на производњи меса, млека и основних млечних производа за туристичке центре у III степену заштите, као и мањим делом контролисано у II степену заштите. Предвиђа се и сакупљање лековитог и ароматичног биља и дивљих плодова за прераду у окружењу заштићених подручја;
9) изузев у случају научног истраживања и едукације млађег истрживачког кадра и студената, све од наведених активности у заштићеним подручјима (општа едукација, презентација заштићених подручја путем посете, рекреација, спорт и туризам, као и сточарство и др.) биће димензионисане зависно од капацитета простора (геогрфског, еколошког, агроеколошког и др.);
10) рударство у заштићеним подручјима неће бити заступљено ни у ком облику, изузев ако је од стратешког значаја за земљу;
11) водопривреда ће обухватити водоснабдевање туристичких центара, осталих пунктова заштићеним подручјима и насеља по ободу заштићеним подручјима из посебно заштићених зона изворишта и појединачних извора лоцираних у сва три степена заштите, затим каналисање отпадних вода у заштићеним подручјима са обавезним пречишћавањем и испуштањем ван заштићених подручја (укључујући и зоне санитарне заштите изворишта водоснабдевања и акумулације „Врутци”), ради заштите свих резервата чисте воде;
12) основно електро-снабдевање у заштићеним подручјима предвиђено је из система електропривреде. Додатна производња чисте, обновљиве енергије из локалних извора може да обухвати коришћење хидро и термалне енергије у II и III степену заштите, односно коришћење енергије сунца, ветра и биогаса у III степену заштите. Коришћење енергије у II степену забрањено је режимом заштите екосистема, природних и амбијенталних целина;
13) саобраћај у свим видовима (друмски, шумски, спортско-рекреативни) одвијаће се највећим делом у III степену заштите. У II степену заштите интензитет колског саобраћаја редуциран је на неопходан транзит, потребе заштићених подручја, шумарство, одбране и заштите од елементарних непогода, а рекреативно-спортска кретања регулисана су одређеним коридорима и интинерерима. У I степену заштите саобраћај се ограничава на минимално пешачко кретање;
14) активност Војске у заштићеним подручјима биће везана за постојеће туристичке објекте на Калуђерским Барама у III степену заштите издвојеним површинама специјалне намене код Кремана и Поникава; 
 
15) задовољење потребе одбране у ратним условима и заштите од елементарних непогода обезбедиће се у сва три степена заштите заштићених подручја као интегрални део активности, а посебно у домену заштите природе, шумарства, туризма, рекреације и спорта, сточарства, водопривреде, локалне енергетике, саобраћаја у заштићеним подручјима, уз могућности за локалну производњу хране и других производа, стварање услова за евакуацију становништва, за организовање здравствених садржаја, обезбеђење услова за заштиту од пожара и земљотреса и сл.;
16) од осталих активности, телекомуникација ће се реализовати зависно од заштите посебних природних вредности, а потом од потребе заштићених подручја, туризма и телекомуникација у II и III степену заштите, а комуналне активности одвијаће се у III степену заштите, зависно од потребе заштићених подручја и туризма.
v КОНЦЕПЦИЈА И ПРОПОЗИЦИЈЕ ЗАШТИТЕ, УРЕЂЕЊА И РАЗВОЈА ПРИРОДЕ И ПРИРОДНИХ СИСТЕМА
I. ПРИРОДНА ДОБРА И ВРЕДНОСТИ  
1. Критеријуми за валоризацију и утврђивање режима заштите
Оцену испуњености услова за заштиту предметног планског подручја обавио је Завод за заштиту природе Србије уз уважавање следећих критеријума: 
 
1) аутентичност (степен изворности) – степен измењености природног стања, главних чинилаца, елемената и одлика неког простора или појава под директним или посредним утицајем човека;
2) репрезентативност – показатељ јединствености, типичности и специфичности природног добра у оквиру групе истородних појава;
3) реткост – израз квантитативног стања и показатељ угрожености одређене појаве или процеса, везано за одређени просторни или временски оквир;
4) разноликост – изражена богатством разноврсних, међусобно комбинованих, природних појава и процеса;
5) целовитост – изражава степен јединства и заокружености одређеног простора или појаве и њихових садржаја;
6) пејзажна атрактивност – по којој се цене амбијентално-пејсажне вредности, и лепота природног добра;
7) присуство и значај споменичког наслеђа и његова уклопљеност у природне карактеристике подручја;
8) очуваност појединих елемената животне средине (вода, ваздух, земљиште) и њихов значај за функционисање природног добра; богатство подручја природним и створеним ресурсима који се могу користити у оквирима принципа одрживог развоја под условом да се не нарушава еколошка равнотежа и да се ресурси могу обнављати.
На основу изворних природних вредности и значаја са аспекта очувања предеоног лика и укупног споменичког наслеђа, заштићена природна добра обухваћена ППППН НП „Тара”, представљају репрезентативане и специфичне просторне целине Србије и испуњавају све законом прописане услове за заштиту:
1) Аутентичност (степен изворности) – предметни простор је релативно добро очуван, са готово неизмењеним, аутохтоним екосистемима и предеоним карактеристикама, без битних и видљивих негативних интервенција човека. 
 
2) Репрезентативност – овај простор чине посебним и јединственим велики шумски комплекси, станишта ретке и угрожене флоре, фауне и вегетације, као и изузетне пејзажне карактеристике. 
 
3) Реткост – велики је број ретких биљних и животињских врста, заштићених по основу међународних или домаћих прописа, односно стандарда.
4) Разноликост – простор заштићених природних добара показује знатан степен разноликости и комплексности у јединству природних (многобројност врста флоре и фауне, изражену разноврсност облика рељефа) и културно-историјских вредности.
5) Целовитост – утврђивањем граница заштићених природних добара водило се рачуна да се заштићеним простором обухвате суштинске вредности које су међусобно узрочно-последично повезане, а могу да обезбеде услове заштите и развоја. 
 
6) Предеоне карактеристике – простор заштићених природних добара одликује се динамичном морфологијом рељефних облика – планински врхови, стрме, готово вертикалне и шумовите клисуре и кањони у комбинацији са ливадским, пашњачким и воденим површинама читавом простору дају посебну лепоту и атрактивност. Рурални амбијент и специфична, очувана архитектура сеоских насеља увећавају естетску вредност простора.
7) Присуство и значај споменичког наслеђа – на овом простору се налазе вредни објекти споменичког наслеђа и велики број етно објеката у оквиру наслеђених, традиционалних насељских структура. 
 
У погледу очуваности појединих елемената животне средине (вода, ваздух земљиште) констатовано је да на овом простору нема већих загађивача, те се квалитет животне средине може оценити највишом оценом.
На основу вредновања природних и створених вредности, а у контексту одрживог развоја, на овом подручју може бити посебно важан развој туризма. Осим њега, могућ је развој делатности чије ће функције бити компатибилне са прописаним мерама заштите и унапређења: шумарство, сакупљање шумских плодова и лековитог биља, производња здраве хране, пчеларство, ловство и сл.
На Планском подручју налазе се:  
1) Национални парк Тара (границе утврђене Законом о националним парковима, („Службени гласник РС”, бр. 39/93, 44/93, 53/93, 67/93 и 48/94) са заштитном зоном, чије границе су дефинисане Просторним планом подручја посебне намене НП „Тара” („Службени гласник СРС”, број 3/89);
2) Парк природе „Шарган-Мокра Гора” (границе утврђене Уредбом о заштити предела изузетних одлика „Шарган-Мокра Гора”, „Службени гласник РС”, бр. 52/05, а у „Службеном гласнику РС”, број 81/08 подруче је проглашено за Парк природе);
3) Предео изузетних одлика „Заовине” (границе утврђене Решењем о претходној заштити предела изузетних одлика „Заовине” („Службени гласник РС”, број 76/08); и
4) Део парка природе „Златибор” (КО Семегњево је део овог подручја, општина Чајетина; у поступку заштите). 
 
Заштићена природна добра имају статус трајне, обавезне намене која без одговарајућег поступка у складу са законом, не може да се мења. 
 
Евидентирана природна добра представљају локалитете који поседују значајне природне вредности, али због недовољне истражености за сада не уживају статус заштићеног природног добра. Евидентирани локалитети ће се третирати као резервисан простор, односно простор са трајном наменом. 
 
Студијом заштите природе, урађеном од стране Завода за заштиту природе Србије, марта 2009. године, а на основу законске регулативе (чл. 49. Закона о заштити животне средине, „Службени гласник РС”, број 66/91, који је у време израде Студије био важећи) дефинисани су режими заштите I, II и III степена, односно, активности које су забрањене у природним добрима и националним парковима.
У оквиру природних добра успостављају се три режима заштите: 
 
1) зона I степена – обухвата заштиту објеката природе, заштићене водотоке и изворе, културно-историјско наслеђе, односно вредности које ће бити предмет научних и стручних истраживања и других активности којима се неће нарушавати ове основне вредности; у I степену заштите утврђује се забрана коришћења природних богатстава и искључују сви други облици коришћења простора и активности осим научних истраживања и контролисане едукације.
2) зона II степена – подразумева непосредну заштиту око зона I степена, општу заштиту станишта ретких и угрожених биљних и животињских врста, заштиту пејсажно-амибијенталних вредности и културних добара, заштиту деградираних површина, као и површина на којима се обавља део истраживачких, едукативних и других активности; у II степену заштите утврђује се ограничено и строго контролисано коришћење природних ресурса док се активности у простору могу вршити у мери која омогућава унапређење стања и презентацију природног добра без последица по његове примарне вредности.
3) зона III степена – обухвата површине планиране за шумарство, пољопривреду, активни развој планинског туризма, рекреације и спорта, супра – и инфра – структурну изградњу објеката, као и друге делатности и активности; у III степену заштите утврђује се селективно и ограничено коришћење природних богатстава и контролисане интервенције и активности у простору уколико су усклађене са функцијама заштићеног природног добра или су везане за наслеђене традиционалне облике обављања привредних делатности и становања укључујући и туристичку изградњу. 
 
Истим чланом Закона о заштити животне средине („Службени гласник РС”, број 66/91) забрањено је да се заштићено природно добро уништи или оштете његова својства.
Такође, у заштићеним природним добрима нису дозвољене делатности којима се угрожава изворност биљног и животињског света, хидрографске, геоморфолошке, геолошке, културне и пејсажне вредности осим радњи којима се одржава или успоставља природна равнотежа и остварују функције природног добра, сагласно утврђеном режиму заштите и његовим значајем. 
 
Посебна напомена:  
Према новом Закону о заштити природе („Службени гласник РС”, број 36/09) установљено да се на заштићеном подручју могу се издвојити зоне у којима се спроводе следећи режими заштите: 
 
1) Iа степена – строга заштита  
Режим заштите Iа степена – строга заштита се спроводи на делу заштићеног подручја са изворним, неизмењеним или мало измењеним екосистемима изузетног научног и практичног значаја којом се омогућава искључиво природна сукцесија. У Iа степену заштите искључују се сви облици коришћења простора и активности осим научних истраживања и контролисане едукације. Изузетак могу бити интервентне активности у акцидентним ситуацијама, уз сагласност Министарства. 
 
2) Iб степена - строга заштита уз могућност управљања популацијама 
 
Режим заштите Iб степена – строга заштита се спроводи на делу заштићеног подручја са изворним, неизмењеним или мало измењеним екосистемима великог научног и практичног значаја. У Iб степену заштите могућа су искључиво научна истраживања, контролисана едукација и активности усмерене ка очувању и унапређењу постојећег стања екосистема (контролисано пашарење, кошење, измуљивање, регулисање водног режима и друго). 
 
3) II степена - активна заштита  
Режим заштите II степена – заштита се спроводи на делу заштићеног подручја са делимично измењеним екосистемима великог научног и практичног значаја. У II степену заштите могуће су управљачке интервенције у циљу рестаурације, ревитализације и укупног унапређења природног добра без последица по примарне вредности његових природних станишта, популација и екосистема, као и контролисане традиционалне делатности које током свог одвијања нису угрозиле примарне вредности простора. 
 
4) III степена - активна заштита и могућност одрживог коришћења
Режим заштите III степена – заштита се спроводи на делу заштићеног подручја са делимично измењеним и/или измењеним екосистемима од научног и практичног значаја. У III степену заштите могуће је селективно и ограничено коришћење природних ресурса, управљачке интервенције у циљу рестаурације, ревитализације и укупног унапређења природног добра, одрживо коришћење, развој и унапређење сеоских домаћинстава, уређење објеката културно-историјског наслеђа и традиционалног градитељства, очување традиционалних делатности локалног становништва, развој инфраструктуре усклађене са вредностима, потенцијалима и капацитетима заштићеног простора намењене развоју еколошког, руралног, здравственог, спортско-рекреативног и осталих видова туризма у складу са принципима одрживог развоја.
Режиме заштите предлаже завод у студији о заштити заштићеног подручја. Напомиње се да је у време израде Студије заштите природе за ППППН НП „Тара” важио Закон о заштити животне средине („Службени гласник РС”, бр. 66/91 и 83/92), као и одредбе Закона о националним парковима које се односе на заштиту природе, изузев одредби чланова 6. и 7. и описа подручја националних паркова, до доношења посебних закона. Стога су режими заштите у овом Нацрту ППППН НП „Тара” одређени према старом Закону у складу са Студијом, за њих се прописују мере заштите, коришћења и уређивања простора, све док се не изврши категоризација режима према поступку утврђеном Законом из 2009. године. 
 
1) Национални парк „Тара”  
Основна вредност – Подручје Таре са кањоном Дрине карактерише комплекс разноврсних, често контрасних предела од оних који по својој структури подсећају на бореалне тајге са тресетиштима, преко типичних средњеевропских листопадних шума до субмедитеранских кречњачких или серпентинтских камењара и стена. Њихова очуваност и велики предеони, екосистемски, специјски а са тим у вези и генетички диверзитет сврставају овај део Србије као регион изузетног значаја за заштиту биодиверзитета. 
 
На Тари се бореоевропске врсте као што су Picea abies, Pinus silvestris, Vaccinium myrthilus, Eriophorum latifolium, Listera cordata, Goodyera repens, итд. јављају на малим надморским висинама, а овај се феномен доводи у везу са специфичним феноменом климе планинске површи. Све шумске заједнице планинске површи које сачињавају лишћарске мешовите и лишћарско-четинарске шуме мозаично су распоређене у зависности од експозиције и нагиба терена одсликавајући, заправо комплекс миркоклиматско/еколошких прилика које владају на Тари. Овај мозаик заједница као одраз разноврсних микроклиматских прилика у оквиру специфичне регионалне планинске површи Таре, заправо представља климатску и еколошку (и биогеографску) особеност ове планине.
Непрегледна шумска пространства овог питомог и по свему благородног подручја с правом га убрајају у једно од најшумовитијих у Европи, при чему поједини шумски комплекси спадају међу најочуваније, најквалитетније и најпродуктивније. Различити шумски екосистеми покривају више од 75% укупне територије планине Таре. Заштићена од разорних налета леденог доба са севера Европе, на Тари се, као у пространом прибежишту могла одржавати древна флора и вегетације из топлог и влажног терцијерног периода. Поред бројних клисура и кањона који представљају класичан пример рефугијалних станишта читава планинска површ је одиграла важну улогу прибежишта за многе биљне врсте и заједнице из доба терцијера. 
 
Као терцијерни ендемо-реликт који је пре 20 милиона година био распрострањен широм Европе, а данас је сведен само на подручје око средњег тока реке Дрине, Панчићева оморика (Picea omorika.) је дрво изузетне лепоте и грациозности. Позната као „царица свих ендемита Европе” или као „српска смрча”, Панчићева оморика данас расте и опстаје на еколошки различитим, не сувише бројним стаништима Таре. То су најчешће мање приступачни и заклоњени кречњачки или серпентински камењари окренути ка северу где се оморика меша и живи са различитим врстама лишћара и четинара. Све шуме у којима се јавља оморика на подручју планине Таре заштићене су као јединствена станишта и представљању строге научне резервате природе. 
 
Поред ретких и значајних реликтних шума, нарочито оних са Панчићевом омориком, савремени период вегетације, у условима субатлантске природе која траје и данас на подручју Таре карактерише се постојањем јединствених олигодоминантних шума букве, јеле и смрче (Piceo – Abieti – Fategum). 
 
Досадашњим истраживањима на Тари је утврђено преко 1000 врста васкуларне флоре, од чега је 66 ендемита. 
 
Поред изузетног биодиверзитета флоре на подручју Таре су и бројна су станишта значајне фауне. 
 
Утврђен број врста птица на Тари до данас је 135 врста. До краја 1970. године била је позната 121 врста, од којих се 100 гнездило. Процењује се да је стварни диверзитет фауне птица на Тари, већи од утврђеног и да износи више од 170 врста.
Посебно значајна врста на Тари и Звијезди је велики тетреб (Tetrao urogalus). Крајем 19 и почетком 20 века, на подручју је било доста тетреба чија је бројност нагло опала. Задњих десет година повремено се може видети мањи број птица ове популације.
На Тари је до сада регистровано нешто преко 40 врста сисара. Међу сисарима је посебно значајно и бројно присуство крупних сисара, као што су: медвед (Ursus arctos L.), вук (Canis lupus L.), дивокоза (Rupicarpa rupicarpa L.), срна (Capreolus capreolus L.), дивља свиња (Sus scrofa), видра (Lutra lutra), дивља мачка (Felix silvestris), јазавац (Meles meles), куна златица (Martes marters) и белица (Martes fiona).
Досадашња истраживања херпетофауне нису била посебно обимна и углавном су обављена у другој половини 20 века. Истраживањем из 1973. године констатовано је присуство 10 врста водоземаца и девет врста гмизаваца, са заступљеношћу пре свега медитеранских и средње европских облика, уз мали број бореалних. Две деценије касније у ширем региону Таре, констатује се око 25 представника херпетофауне, као што су: шарени даждевњаци (Salamandra salamandra), мрмољци (Triturus sp.), гаталинке (Hyla arborea), грчке жабе (Rana graeca), шумске корњаче (Testudo hermanii), степски смук (Coluber caspius), обичан смук (Elaphone longissima), поскок (Vipera ammodytes) итд.
Воде Националног парка Тара карактерише присуство 19 врста ихтиофауне. Посебну вредност представљају салмонидне врсте карактеристичне за високопланинске водене екосистеме: поточна пастрмка (Salmo trutta L.) и младица (Hucho hucho L.).
На подручју Таре констатовано је 115 врста дневних лептира, а 23 врсте се налазе У Црвеној књизи дневних лептира Србије.
Планина Тара има и богато културно-историјско наслеђе. У доба римске и византијске превласти на Балканском полуострву, подручје Таре и кањон Дрине, као део римске провинције Илирикум представљали су њену најсевернију, природну, обрамбену границу. Међутим, ова подручја су била изван њиховог снажнијег културног утицаја, тако да из овог периода немамо значајнијих остатака. Словени су доласком на ово подручје донели нове обичаје и организацију живота. Стварањем српске државе у Рашкој, ово подручје постаје одбрамбена зона њене северне границе. Остаци средњевековних утврђења могу се наћи у Заовинама, Вишесави и Солотуши, а некрополе са стећцима у Перућцу и Растишту. У другој половини XIII века, краљ Драгутин, у кањону реке Раче, подиже манастир Рачу. Значај и културна улога овог манастира долази до изражаја падом овог дела Србије под Турску власт. У најтежим годинама II светског рата у овом манастиру чуван је најстарији писани споменик нашег народа – Мирослављево јеванђеље. 
 
Обухват и опис граница – НП „Тара” покрива највећи део планине Таре, која се налази на крајњем западу Србије и захвата подручје ограничено лактастим током реке Дрине између Вишеграда и Бајине Баште. 
 
Планина Тара је басеном и клисуром Дервенте одвојена од планине Звезде, која такође улази у границе НП „Тара”.
Према утврђеним границама, подручје Националног парка налази се на територији општине Бајина Башта у оквиру 10 катастарских општина: Јагоштица, Растиште, Заовине, Коњска Река, Перућац, Бесеровина Зауглине, Рача, Мала Река, Солотуша. 
 
Граница Националног парка почиње од ушћа Брусничког потока у реку Дрину и иде у правцу њеног тока, истом долазећи до катастарске парцеле (у даљем тексту: кат.пар.) број 1251/2 КО Растиште, а потом скреће у працу југоистока и то јужном страном кат. пар. 1251/2; 1252/2; 1253; 1254; 1255; 1258/3; 1258/1; 1263; 1266; 1267; и 1275/1, где излази на постојећи пут Перућац-Митровац и истим иде у правцу Перућца долазећи до кат. пар. 1484/1 КО Растиште. Од овог места, граница иде у правцу југоистока јужном страном кат. пар. 1490 и 1491 и долазећи до КО Перућац, одакле скреће у правцу севера и то границом између КО Растиште долазећи до кат. пар. 1656 и наставља у истом правцу границом између кат. пар. 31 и 873, где скреће у правцу југа границом између кат. пар. 34 и 873, а потом скреће у правцу истока границом између кат. пар. 34; 24; 23; 35; 60; 61; 63; 65; 67; и 873. Граница затим иде према југу границом кат. пар. 88, 97 и 873 долазећи до полигоне тачке 369 КО Перућац где скреће ка истоку границом кат. пар. 797 и 873 преко полигоне тачке 370 и 371 КО Перућац, а потом скреће ка североистоку границом кат. пар. 97 и 93 долазећи до четворомеђе између кат. пар. 93; 92; 98; и 873, одакле скреће према истоку границом кат. пар. 98 долазећи до полигоне тачке 362 КО Перућац, одакле скреће ка југу, а затим истоку границом кат. пар. 104 и 873 долазећи до сеоског пута који се води под бројем 1047, одакле скреће ка југу истим путем до кривине, односно до пута бр. 110, одатле правцем југозапад-североисток до кат. пар. 774, онда иде границом између кат. пар. 774; 772; 770; 760; 759; 752/3; 752/2; 751/1; 742 и 743 са јужне стране и кат. пар. 653 са друге стране долазећи на сеоски пут који носи број 741, иде према истоку у дужини од 30 m, а онда скреће на југ међом између кат. пар. 698 и 653, затим скреће на север и иде међом кат. пар. 659 и 652/1. Затим продужава међом између кат. пар. 652/1 и 4049, онда прави лом у правцу северозапад-југоисток и иде међом између кат. пар. 693; 659; 694; 650; 651 са једне стране и кат. пар. 652/1 са друге стране. Продужава према истоку и иде међом између кат. пар. 651; 654; 625; 627; 628; са једне стране и кат. пар. 650 са друге стране. Ту скреће правцем југозапад-североисток међом између кат. пар. 621 и 650. Скреће на исток међом између кат. пар. 634/1 и 634/2 са једне стране и 650 са друге стране. Ту скреће на југ међом између кат. пар. 643 и 650. Иде према истоку међом између истих парцела, ту скреће на југ затим исток па на север између кат. пар. 644, 646, и 647 са једне стране и кат. пар. 650 са друге стране. Ту излази на сеоски пут број 604 и продужава на исток сеоским путем све до краја КО Перућац. Наставља истим правцем, путем који се наставља на досадашњи пут, а иде кроз КО Бесеровину и има кат. пар. 1588. Тим путем иде све до другог сеоског пута који скреће на југ па онда северозапад-југоисток, а носи број 1589. Он долази на други сеоски пут број 1584, а све у правцу истока. Тим путем иде све до уласка у КО Зауглине. Одваја се од пута, иде међом између КО Бесеровине и кат. пар. 935 КО Зауглине. Ту се ломи и скреће на исток међом између кат. пар. 935; 934; 933; 932; 931; 930; и 929/2 са северне стране и кат. пар 936; 927/1 и 927/2 са јужне стране. Затим се ломи иде правцем североисток, излази међом између кат. пар. 929/2 и 928 и излази на сеоски пут који носи катастарски број 945. Даље наставља сеоским путем који се ломи правцем северозапад-југоисток, потом се ломи према западу, затим јужно до краја пута број 945. Затим у истом правцу пресеца сеоски пут 1209 и продужава међом између кат. пар. 984; 983; 988; 982; 980; 979 и 1097/2 са једне стране и кат. пар. 974/9; 974/8; 974/7; 974/6; 974/2; 974/3; 976; 978; 1128; 1121; и 1116 са друге стране, а све у КО Зауглине. Даље се ломи и иде правцем југозапад-североисток међом између КО Зауглине и КО Рача. Одатле скреће на исток и иде међом између КО Зауглине, односно кат. пар. 1982/2 и КО Рача све до полигоне тачке 136 КО Рача. Даље скреће у правцу југа и иде међом између кат. пар. 1496 и 1495 са једне стране и кат. пар. 1497 са друге стране, а све КО Рача, до изласка на сеоски пут број 1991. Затим иде наведеним сеоским путем према истоку све до другог сеоског пута који носи катастарски број 1986 и иде даље према истоку до другог пута катастарски број 1592. Иде наведеним путем до тромеђе између кат. пар. 1591; 1593 и 1594, скреће у правцу истока међом између кат. пар. 1591 и 1593, пресеца пут број 1986 и даље иде правцем југа, затим се ломи на исток па опет се ломи на југ све до изласка на сеоски пут број 1993 - а све међом између кат. пар. 1661; 1662; 1698/1; 1698/2; 1698/3; 1699/1 и 1699/2 са једне стране и кат. пар. 1544/1 са друге стране. Затим иде даље сеоским путем према југу, а број 1993 и иде до кат. пар. 1713. Даље иде у истом правцу према југу међом између кат. пар. 1544/1 и 1713 и силази до реке Раче. Граница даље иде реком Рачом низводно све до кат. пар. 1094 КО Рача. Потом се одваја од реке и обилази села Доњу Копривну и Горњу Копривну и иде на северо-запад међом кат. пар. 1094 и 1624. Ту окреће југо-западно и излази на сеоски пут број 1993, а иде међом између кат. пар. 1624; 1617/2; 1627/1 и 1627/3 са једне стране, а са друге стране кат. пар. 1623/2; 1623/3 и 1623/4. Северно наставља путем 1993 десетак метара, наставља северо-западним правцем између кат. пар. 1622/1 и 1622/2 са једне стране, а са друге стране кат. пар. 1621/2 излази на сеоски пут број 1966, а потом скреће на запад у дужини од 60 m, а затим скреће северозападно и иде међом кат. пар. 1426/20 и 1416/19 са једне стране, а са друге стране кат. пар. 1619/1; 1618; 1617 и 1575. Ту прави лом у правцу севера и иде међом између кат. пар. 1426/16 са једне стране и 1459 са друге стране. Затим скреће северозападно и иде међом између кат. пар. 1426/16 са једне стране и кат. пар. 1457; 1458; 1459 са друге стране. Долази у близину пута број 1991 и ту скреће североисточно, иде међом између кат. пар. 1426/14 и 1426/16 са једне стране и 1433 и 1426/13 са друге стране. Затим се ломи у правцу севера и иде међом између кат. пар. 1426/12 и 1431 са једне стране, а са друге 1426/13 и 1452 и излази на сеоски пут 1991 и иде сеоским путем у правцу северо-исток све до сеоског пута број 1989. Наставља путем према југу све до кат. пар. 1427, скреће и иде међом кат. пар. 1426/5 и 1426/6 са једне стране и 1427 са друге стране. Ту се ломи југо-источно и иде међом између кат. пар. 1426/7 и 1427. Сече сеоски пут број 1990 и у истом правцу међом између кат. пар. 1421 и 1423/21. Иде у правцу севера међом између кат. пар. 1420 и 1421 са једне стране, а са друге стране кат. пар. 1422/2 и 1423/3, затим југо-источно међом између кат. пар. 1419 и 1401 са једне стране, а са друге стране кат. пар. 1422/3; 1422/4; 1422/1 и 1423/24. Одатле иде правцем североисток међом између кат. пар. 1401; 1402; 1395 и 1396 са једне и 1097/1 са друге стране. Скреће у правцу истока међом између кат. пар 1097/1; са једне стране и 1098 и 1099 са друге стране. Ту излази на сеоски пут број 1985. Наставља путем према западу до тромеђе кат. пар. 1098; 1090 и 1091, затим продужава источно међом између кат. пар. 1090 и 1091 и долази до кат. пар. 987/2, шуме манастира Рача одакле продужава према северу међом између кат. пар. 987/2; 1090; 1067; 1065 и 1042, излази на пут број 1984, наставља тим путем у правцу севера све до кат пар. 988, затим међом између ње и кат. пар. 987/2 и 989. Граница се даље наставља у правцу севера и то са једне стране је кат. пар. 987/3, а са друге стране 989; 990; 980; 979; 981; 982; 972, затим иде међом између кат. пар. 972 и кат. пар. 983 и кат. пар. 983 и 971 где долази до реке Раче и КО Мала Река. Граница се даље наставља низ реку Рачу све до краја јаза, затим јазом до пута катастарски број 380 излази на пут 1976 и продужава правцем југа до кат. пар. 379 и кат. пар. 420 иде међом између поменутих парцела правцем југо-исток где излази на сеоски пут број 1980. Граница даље иде правцем југа путем број 1980 и долази до између кат. пар. где наставља правцем запад и то са једне стране је кат пар. 420, а са друге кат. пар. 628, 627; 425; 424 где мења правац запада према југу и то границом кат. пар. 422; 424; 422; 423; 423 и 420. Даље наставља границом кат. пар. 420 и кат. пар. 1227; 1228 и 1262 где излази на сеоски пут број 1983. Прелази преко пута и даље наставља границом између кат. пар. 418 и кат. пар. 1266 и 1269 где поново долази до сеоског пута број 1983. Наставља путем правац истока све до међе између кат. пар. 418 и кат. пар. 1270 чијом међом излази на сеоски пут број 1982 где мења правац кретања према југу путем број 1982 све до раскрснице гробља, одакле наставља путем број 2006 и даље у правцу југа све до краја поменутог пута који се завршава на граници између кат. пар. 418, куда се наставља граница и кат. пар. 1272; 1273 и 1274. Даље иде према југу границом кат. пар. 1274 и 1451 где излази на пут број 1980 код тригонометра 255 КО Мала Река. Наставља према југу путем број 1993 и даље правцем југо-исток међом између кат. пар. 1542 са десне стране, а са леве кат. пар. 1569; 1571; 1574; 1575 и 1576 где излази на сеоски пут број 1980 и наставља путем у правцу југа, до пута 2010 прелази преко њега и наставља даље према истоку путем 1607 све до пута 1605, а затим њим јужно до уласка у КО Солотушу. Иде на север путем број 4918/1 до пута Бајина Башта - Кремна, ту скреће правцем северо-исток државним путем све до серпентине у кат. пар. 3957/1 коју сече граница Националног парка са средине серпентине према кат. пар. 1519/4 у дужини око 30 m. Граница ту мења правац и наставља даље међом између кат. пар. 1519/4 и 1519/1 и кат. пар. 3957/1. Поново мења правац крећући се даље према југо-истоку границом кат. пар. и то са леве стране кат. пар 1519/2; 3935; 3936; 3939; 3948; 3947; 3944; 3904; 3903; 3902; 3901; 4005; 4009; 4010; 4021; 3836; 3837; 3835; 3834; 3820; 3819; 3783; 3779; 3778; 3767 и 3761, а са десне стране кат. пар. 3950/4; 3950/3; 3950/2; 3950/1; 3949; 3971; 3972; 3973; 3976; 3977; 3979; 3984/3; 3984/4; 3985/2; 3988; 4002; 4004; 4042; 4041; 4039; 4038; 4037; 4023; 4024; 3782; 3781; 2780; 4373/1; 4373/3; 4373/4; 4373/5; 4376/2; 4387 и 4492 где граница долази до сеоског пута број 3760, прелази пут и затим додирује почетак изворишта реке Солотуше. Наставља правцем истока међом између кат. пар. 4430 и кат. пар. 4448/1; 4448/2; 4449; 4446; 4445; 4445/1 и 4444 са друге стране где излази на сеоски пут број 4443. Истим путем иде до раскрснице са путем број 4442, а затим њиме до међе између кат. пар. 4430 са једне стране и кат. пар. 4437; 4431 и 4573 са друге стране и то правцем запад где долази до „Куле” на граду. Ту мења правац према југу, такође међом између кат. пар. 4430 и кат. пар. 4473 где поново мења правац крећући се према западу међом кат. пар. 4430 са једне стране, а са друге кат. пар. 4576. Затим поново мења правац крећући се према југу и то са десне стране кат. пар. 4140, а са леве кат. пар. 4576; 4582; 4583 и 4140/29, а у истом правцу између кат. пар. 4140/47; 4140/29; 4140 и 4630, затим са десне стране кат. пар. 4631, а са леве стране кат. пар. 4643 и 4640. Даље иде међом између, са десне стране, кат. пар. 4140, а са леве стране кат. пар. 4640; 4639 и 4637 где граница Националног парка долази до КО Биоска општине Титово Ужице. Даље граница наставља границом између општине Бајина Башта и општине Титово Ужице, односно путем Поникве - Калуђерске Баре на запад до раскрснице са путем Бајина Башта - Кремна, затим истим путем на југозапад до раскрснице пута Бајина Башта - Кремна - Митровац. Иде путем на запад до раскрснице пута за хотел „Тару” и пута за Добро Поље. Одавде се граница поклапа са општинском границом Бајина Башта и Титово Ужице до пута број 1144, а њиме на запад овим сеоским путем иде преко потеза Секулићи до међе између, са леве стране, кат. пар. 748/1, а са десне стране кат. пар. 783; 782; 759 и 761, са границом кат. пар. 760 са једне и кат. пар. 762 и 763 са друге стране. Поново излази на сеоски пут Метаљка - Секулић 1144 и поменутим путем правцем севера долази до међе између кат. пар. 472, а са десне стране кат. пар. 469/3 и 469/1. Даље наставља истим правцем према југу и то међом између кат. пар. 470; 471 и 479, где граница излази на пут број 1139/1 и истим у правцу севера долази до места Метаљка где пресеца кат. пар. 465 као и пут Митровац - брана - Лазићи, наставља даље међом између кат. пар. 423/2 и 423/5 излази на сеоски пут 1140 и истим путем правцем југо-запад долази до полигоне тачке 370 КО Коњска Река где мења правац према северо-западу и иде међом са леве стране кат. пар. 92/4, а са десне кат. пар. 94; 90/5 и 92/3 где поново улази на пут број 95 па истим правцем путем, па затим међом између кат. пар. 92/3 где поново улази на пут број 95 па истим правцем путем, па затим међом између кат. пар. 92/3 и кат. пар. 93 и 96, кат пар. 99 и кат. пар. 96 и 97. Граница додирује само једним делом пут кат. број 98 који се ту завршава па даље наставља исто правцем северо-запад међом између кат. пар. са десне стране 99; 104/4; 104/6; 105; 107; 108/2; 109; 110; 207 и 108, а са леве стране кат. пар 112/1; 112/2; 200; 202; 201 и 211. Ту граница долази до КО Растиште, иде на запад границом КО Растиште све до међе између кат. пар. 211 и 212, иде њиховом међом, а правцем југо-запад до пута кат. број 1141 који пресеца и наставља истим правцем, међом између кат. пар. 222/1 и кат. пар. 223 и 226/2, где граница мења правац према југу, а међом кат. пар. 226/2 и кат. пар. 227/2, кат. пар. 226/1 и 227/1, па кат. пар 242 и кат. пар. 243, кат. пар. 223 и кат. пар. 232, кат. пар. 234 и кат. пар. 235, кат. пар. 239 и кат. пар. 238 где граница долази поново до пута кат. број 1141. Даље наставља у правцу југа све до асфалтног пута за Вежању, сече пут и излази на сеоски пут кат. број 1142/3. Затим правцем север истим путем до међе кат. пар. 280 и кат. пар. 289/1 и 288/1. Кат. пар. 276/4 и 276/3 и кат. пар 276/2, кат. пар. 289 и кат. пар. 280/1, кат. пар. 279/3 и 279/1 и кат. пар. 279/2. Затим граница наставља левом ивицом пута за брану Крушчица и даље за Вежању и то до кат. пар. 286/1, мења правац према западу, али тако да брана за пијаћу воду остаје у Националном парку, а код које граница улази у КО Заовине. 
 
Граница Националног парка од постојеће бране иде преко КО Заовине у правцу запада и то међом између кат. пар. 109/10; 100/11; 109/17; и 109/18, долазећи до пута и истим иде у правцу нове Вежање долазећи до кат. пар 176/2 КО Заовине. Ту скреће у правцу северо-запада границом кат. пар. 176 /2; 109/1; 175 и 117 излазећи на пут кат. број 6548/4 и истим скреће ка југо-западу долазећи до сеоског пута број 172, скреће ка северу и излази на сеоски пут број 171, истим скреће ка западу излазећи на сеоски пут број 6550 и продужава у правцу запада. Долази до тромеђе кат. пар. 86/1 и 440/1 и сеоског пута кат. број 6550, одакле скреће ка југу и иде границом кат. пар. 86/1; 440/1; 442 и 1457/2. Долазећи до асфалтног пута даље наставља истим у правцу нове Вежање и затим до реке Вежање кат. број 6580/1 и наставља у правцу северо-запада истим и то узводно, све до кат. пар. 483. Одатле граница даље наставља у истом правцу границом кат. пар. 483; 484; 499 и 96/1, долазећи до белеге број 1. где скреће ка западу и иде границом кат. пар. 86/1, 499; 86/3; 503; 502; 506; 505; 507 и 86/2. Ту излази на пут (сеоски) кат. број 508 где скреће ка југу и излази на пут кат. број 6551. Одатле иде у истом правцу долази до сеоског пута број 6552, скреће у правцу запада истим путем долазећи док кат. пар. 644 и 629 КО Заовине. Граница Националног парка од овог места наставља у правцу запада и то границом кат. пар. 644; 643; 629; 652; 653 и 65. Т излази на сеоски пут кат. број 6552 и иде у правцу северо-запада истим путем до кат. пар. 675 и 676, где скреће у правцу запада и иде границом кат. пар. 675; 676; 674; 678; 677 и 670, а потом у правцу северо-запада, границом кат. пар. 669; 670; 665; 668; 663; 660; 1; 654 и 14, долазећи до граничне белеге број 44. Од граничне белеге број 44 граница Националног парка иде у правцу севера и то границом КО Заовине и КО Влаовић (општина Вишеград), долазећи до тромеђе КО Заовине, КО Растиште и КО Влаовић. Од ове тромеђе граница иде даље у правцу северо-запада, границом КО Растиште и КО Жљеб (општина Вишеград), долази до тромеђе КО Растиште, КО Јагоштица и КО Вишеград. Од напред наведене тромеђе граница Националног парка продужава у истом правцу и то границом КО Јагоштица и КО Жљеб, долазећи до тромеђе КО Јагоштице, КО Жљеб и Брусничког потока. Од овог места граница наставља у истом правцу Брусничким потоком све до ушћа Брусничког потока, одакле је и почео опис граница Националног парка. 
 
Заштитна зона (према Просторном плану Националног парка „Тара” из 1989. године), чији простор, становништво и активности утичу у одређеној мери на положај, карактеристике и развој подручја, обухвата још 37.584 ha и то: падине према Дрини, Бајиној Башти и Солотуши, део гребена ка Пониквама, падине према Кремнима и подручје села Заовине.
НП „Тара” (природно добро I категорије од националног значаја) има површину од 19.175 ha и простире се на делу територије Бајина Башта. 
 
Подручје НП Тара, заједно са Заовинама и Парком природе Шарган-Мокра Гора чини окосницу будућег резервата биосфере „Дрина”.
Према класификацији IUCN припада II категорији, „Национални паркови су релативно велики простори, који садрже репрезентативне примерке главних природних региона, појава и крајолика где биљне и животињске врсте, геоморфолошке знаменитости и станишта имају посебан научни, образовни и рекреациони значај. Они садрже један или више целовитих екосистема који нису материјално измењени људском експлоатацијом и присутношћу”. 
 
Почеци заштите природе на подручју које данас покрива НП „Тара” датирају из 19-ог века. Први писани докуменат налази се у првој шумској основи за газдинску јединицу Звезду. Овом основом се шуме на кањонским странама, планине Звезде, према реци Дрини и Брусничком потоку одређују за заштитне шуме у којима се забрањује и не планира искоришћавање. У 20.веку доносе се решења о заштити појединих локалитета, а Простор Таре проглашен је Националним парком 1981. године Законом о Националном парку Тара („Службени гласник РС” бр. 41/81.), од тада до данас извршено је низ допуна и измена постојећег Закона и то: 1983, и 1988. године, да би 1993. године био донет Закон о националним парковима („Службени гласник Републике Србије” бр. 39/93.). Издваја се као посебна просторна целина са очуваним и вредним шумама, природног састава и изузетног изгледа, објектима изворне флоре, посебно Панчићеве оморике и изворне фауне, посебним природним вредностима, природним знаменитостима и посебним културно-историјским вредностима.
Шира заштитна зона површине 37.584 ha, и то: падине према Дрини, Бајиној Башти и Солотуши, део гребена ка Пониквама, падине према Кремнима и подручје села Заовине. Истим планским документом утврђене су 3 зоне заштите. 
 
Зона првог степена заштите обухвата 2.948,75 ha (15,37% од укупне површине НП), са природним резерватима („Кањон Бруснице”, „Звезда”, „Клисура Дервенте”, „Било”, „Љути Брег”, „Црвене стене”, „Под Горушицом”, „Црвени поток”, „Рачанска Шљивовица”, „Клисура Раче”), у оквиру које се налазе и непокретна културна добра („Манастир Рача”, „Солотушки Град”). 
 
Зоном другог степена заштите обухваћено је 7.732,39 ha (40,33%), са предеоним целинама (подручје Јагошитце, Црни Врх, Клисура Дервенте и Дрине, Рача, Под Горушицом, Црвени Поток, Рачанска Шљивовица) и културно историјским целинама (Центар Седељка у Растишту, шири простор око Манастира Раче). 
 
Зона трећег степена заштите обухвата 8.493,86 ha (44,30%), делове шумских комплекса „Звезда”, „Црни Врх”, „Калуђерске баре” и „Рача”, пољопривредне површине (око 1.300 ha) и грађевинска подручја туристичких центара („Калуђерске баре”, „Шљивовице”, „Митровца”, „Ослуше”, викенд зона Крње Јеле – Метаљке и засеоке села Солотуша (Јасиковице, Пашића, Иглића и Омара). 
 
Табела 3. Заштита природних вредности у НП „Тара”




I степен заштите  
површине 2.948,75 ha  
(15,37% од укупне површине НП)

Најзначајније природне вредности Националног парка Тара стављене су под заштиту у 10 резервата природе. Сваки резерват обухвата неки природни феномен и у начелу је изузетан. Основни циљеви издвајања резервата су чување затеченог стања, обезбеђење услова за стални развој (без утицаја човека) и изучавање развојних фаза и појава. Природни резервати – „Кањон Бруснице”, „Звезда” и „Клисура Дервенте”, који су истовремено и ловно-узгојни резервати за медведа и дивокозу, штите се интегралном заштитом природног резервата јер се на овим површинама налази већи број геоморфолошких, ботаничких и других споменика природе. Укупна површина резервата износи 2.900 ha, односно 15% укупне површине НП „Тара”.Специјални природни резервати су: 
 


(1) „Кањон Бруснице” (408,96 ha)
Обухвата сливно подручје Брусничког потока заједно са његовим изворишним делом и ушћем Средњег потока и Омарске реке чиме се штите клисуре Бруснице, станишта оморике, ловна фауна и водени свет. Представља станиште Панчићеве оморике и великог броја животињских врста пре свега медведа и дивокозе. Има изразити кањонски карактер са стрмим, готово вертикалним странама. 
 
(2) „Звезда” (2.099,59 ha)  
Подручје кањона Дрине и планинског венца од Брусничког потока до клисуре Дервенте је јединствена природна целина чије су геолошке, геоморфолошке, флористичке и фаунистичке особености веома карактеристичне и разликују се од других делова Таре. Ту је станиште реликтне врсте четинара – Панчићеве оморике, различитих врста папрати и линцуре, једино станиште медведа и дивокозе у Србији и има оптималне услове за заштиту и развој и других врста фауне (сиви соко, сури орао и др.). 
 
3) „Клисура Дервенте” (223,76 ha)
Клисура Дервенте је позната по свом флористичком богатству о коме сведочи 15 врста ендемичног и субендемичног карактера. На стрмим сипарима кањона Дервенте Панчић је открио једну нову врсту за науку тј. Дервентански различак (центауреа дервентана). Животињски свет је такође богат па се на литицама Дервенте могу видети и дивокозе.
(4) „Било” (13,60 ha) Налази се на падинама Црног врха. Површина овог природног резервата заштићена је због вредности мешовите заједнице Панчићеве оморике и црног бора на кречњачкој подлози.
(5) „Љути брег” (4,74 ha) налази се на стрмим кречњачким падинама Црног врха. Основно богатство овог малог резервата јесте јединствена локално распрострањена заједница оморике са смрчом и станиште 33 врсте зељастих биљака.
(6) „Црвене стене” (46,19 ha) спадају у једно од најбогатијих налазишта Панчићеве оморике. Резерват се одликује великом разноврсношћу и богатством биљног света и има 192 врсте биљака.
(7) „Под Горушицом” (9,35 ha), на земљишту које се јавља само између пукотина стена, обухвата простор некада богате шуме јеле, букве, смрче и горског јавора и само једног стабла Панчићеве оморике, лево од пута Митровац-Козја стена. 
 
(8) „Црвени поток” (23,23 ha) је уникатан и изузетан природни феномен, прашумски тип шумо тресаве са стеноендемичном Панчићевом омориком и хидрофилним врстама, док је земљиште дубоко, масно, глиновито са великом количином нераствореног хумуса..На овом локалитету живе и интересантне животиње: алпска ровчица, мистериозна шумска шљука и многе друге врсте.
(9) „Рачанска Шљивовица” (19,27 ha) У једном делу резервата налази се чиста шума смрче што је редак случај на планини Таре. Ово је једно од ређих заштићених станишта на коме није присутна оморика. Богати биљни покривач, изузетно продуктивне састојине прашумског типа, поседује 83 биљне врсте.
(10) „Клисура Раче” (303,15 ha) је резерват са посебним природним вредностима: Лађевска врела – извори топле воде и права прашума брдске букве, са стаблима пречника од 50 до 200 cm, а висине преко 35 m. На овом простору се налази и више видиковаца и врло атрактивних геоморфолошких облика. „Клисура Раче” је и ловно-узгојни резерват за медведа. 
 
Резерватима Националног парка Тара чувају се најзначајнији објекти природе, тако да је за њих прописан најстрожији режим заштите. Дозвољена активност у њима је научно истраживачка и то само она која не може да наруши природне процесе заштићене површине.


природне реткости од посебног значаја за I зону , али и за цео Национални парк:


флора: Панчићева оморика (Picea omorika) зеленика или божиковина (Ilex aquifolium L.) мечја леска (Corylus colurna L.), јеремичак (Daphne blagayana Frey.), божур (Paeonia corralina Retz.), тиса (Taxus baccata L.), велика плава линцура (Gentiana acaulis var. dinarica Beck.), жута линцура (Gentiana lutea L.), црна чемерика (Veratrum nigrum), папрат ребрача (blaechnum spicant With.) и др.
фауна: сиви соко (Falco peregrinus Sharp.), осичар (Pernis apivorus L.), орао змијар (Circaetus gallicus G.m.), сури орао (Aquila shrysaetos L.), буљина (Bubo bubo L.), шумска сова (Strix aluco L.).


II степен заштите  
површине 7.732,39 ha  
(40,33% од укупне површине НП)

Овим степеном заштите обухваћене су највредније површине око природних резервата и осталих природних вредности, као и градитељских вредности у рангу I степена заштите, које имају изражене карактеристике природних, пејзажних, амбијенталних и културно-историјских целина, од значаја за: научно истраживање; едукацију; рекреацију; спорт (укључујући спортски риболов); узгој дивљачи; заштиту станишта природних реткости, флоре и фауне ван природних резервата; шумске и травне површине од значаја за заштиту тла од деградације (ерозија, клизишта и сл.) и за заштиту вода, односно у оквиру свих тих површина зоне непосредне санитарне заштите изворишта и шире заштите од значаја за локално и регионално водоснабдевање. Непосредна заштита природних и створених вредности у I степену заштите и остале наведене карактеристике и улоге ових површина представљају основне факторе за разграничење зона II степена заштите Националног парка. 
 
У ову зону сврстане су: заштитне шуме, парк, шуме, огледна, научно-истраживачка поља, семене састојине, ловно-узгојни и ловно-научне резервате (за медведе, срне и дивокозе). Све ове површине налазе се у седам предеоних и две културно-историјске целине: 
 


Предеоне целине:  
– Јагоштица;
– Црни Врх;  
– Клисура Дервенте и Дрине;  
– Рача;  
– Под Горушицом;  
– Црвени Поток;
– Рачанска Шљивовица.


културно-историјске целине :  
– центар Седељка у Растишту, која обухвата налазишта стећака у Растишту изнад цркве, десно поред пута ка Јагоштици и изнад Седељке ка Алугама, заједно са црквом, центром села Растиште – Седељка, групацијама очуваних кућишта са вредним објектима народне архитектуре, малом хидроелектраном и потоком и представља атрактивни туристички и рурални центар подручја Националног парка;
– Шири простор око Манастира Раче (217 ha) обухвата шумовите обронке који се стрмо спуштају ка уској долини реке Раче.


III степен заштите
површине 8.493,86 ha  
(44,30% од укупне површине НП),

У ову зону су сврстани:  
– државне шуме ван I и II степена у ГЈ „Звезда”, „Црни врх”, „Калуђерске Баре” и ГЈ „Рача” и мањи део приватних шума;
– пољопривредне површине (око 1300 ha);
– грађевинска подручја туристичких центара: Калуђерске Баре (430 ha), Шљивовице (210 ha), Митровац (160 ha), Ослуше (240 ha), Соколина, викенд зона Крње Јеле – Метаљке и засеока (Јасиковице, Пашића, Иглића и Омара) села Солотуша.
У просторно-функционалним целинама ван I и II степена заштите:
А. Растиште – Висока Тара (2.950,57 ha), која обухвата део сеоског атара претежно у приватном власништву. Границе су утврђене границама предеоних целина Јагоштица, Клисуре Дервенте и Дрине у II степену заштите. 
 
Б. Равна Тара (5.543,29 ha), шумско-туристичко подручје са туристичким центрима Митровац, Шљивовица, Калуђерске Баре и Ослуша, чије границе су утврђене претходно описаним границама предеоних целина Клисуре Дервенте, Раче и Рачанска Шљивовица у II степену заштите. На овом подручју су заступљене претежно шуме у државном власништву ГЈ „Тара”, „Калуђерске баре” и ГЈ „Рача”, ливаде и пашњаци и грађевинска подручја.


III степен заштите
површине 8.493,86 ha  
(44,30% од укупне површине НП)

У III степен заштите сврставају се природни споменици и видиковци. 
 
У природне споменике убрајају се:  
– Природни меморијални споменик „Борово брдо” штити се као место формирања Прве рачанске партизанске чете;
– Група стабала на локалитетима „Под голим дрветом”, „Јабучица-Склопови”, „Алушка планина” и појединачна стабла оморике која се налазе на локалитетима под Омаром, код Великих ливада, на Црном врху, на Тари, на Растишу, на Смиљевом брду;
– Пећина „Топла пећ” у резервату „Звезда” у кањону Дрине (дужине 90 m). Генерално се заштићују и све постојеће пећине и јаме (јама у Чуковини, понор на Миторвцу звекаре на Мекотама и Великој ливади). У заштитној зони су Перућачка и Словачка пећина.
– водотоци који се посебно штите: Брусница, Караклијски и Батурски Рзав и Рача. Вредност ових водотока и потреба њихове заштите заснивају се на физичким и хемијским својствима вода, карактеристикама речних токова као посебних биотопа, значају за напајање дивљачи и њиховој изузетној пејзажној атрактивности и динамици;
– Термални извори „Лађевска врела” (у резервату „Клисура Раче”);
– Водопад Скакавац на Караклијском Рзаву.
Сви изразити планински врхови, природни видиковци, изразите формације стена у кањонском делу, сматрају се видиковцима (у смислу природних споменика), с тим што се посебно штите: Велики крај у резервату „Звезда” са видиковцем код ловачке колибе и на врху „Кићак”, Смиљевац са видиковцима код ловачке колибе на крају пута и Биљешке стене; Козје стене; Сумбилића врх; Витмировац; Козји рид.
Табела 4. Биланси површина природних вредности и културних добара по степенима заштите1





Природне вредности и културна добра

I степен

II степен

III степен




Природни резервати





1.

Кањон Бруснице

408,96




2.

Звезда

2.099,59




3.

Клисура Дервенте

223,76




4.

Клисура Раче

303,15




5.

Рачанска Шљивовица

19,27




6.

Црвени поток

23,23




7.

Под Горушицом

9,35




8.

Црвене стене

46,19




9.

Било

13,60




10.

Љути брег

4,74





Заштитне шуме  


1.503,27




Семенски објекти (14 семенских састојина)


201,69




Парк шуме  
(грађевинске површине у оквиру грађевинских подручја, као и шуме јеле, смрче и букве са високим степеном очуваности – Тара, Црни Врх, и мешовите шуме белог и црног бора на Калуђерским Барама)


141,09




Огледна поља






Предеоне целине:  
преко 80% површина у II режиму чине подручје Јагоштице, Црног врха и клисуре Дервенте и Дрине, а 
 
остатак површина у II режиму чине подручја која окружују просторе (дефинисане I режимом заштите) у зонама: Раче, Под Горушицом, Црвеног потока, Рачанске Шљивовице 
 
у границама површина II режима налазе се и културно – историјске целине: Центар Седаљка (око 50 ha) у Растишту и Манастир Рача, односно његова заштићена околина (око 217 ha)






А - Растиште - Висока Тара



2.950,57



Б - Равна Тара



5.543,29



Напомена: сви природни споменици, видиковци и непокретна културна добра треба да буду заштићени у режиму заштите III степена






УКУПНО ha

2.948,75

7.732,39

8.493,86


______________________________________________________________________



Проценат од укупне површине Националног парка

15,37

40,33

44,30
–––––––––––––––
1 Извор: Студија заштите природе за Просторни план посебне намене НП „Тара”, Завод за заштиту природе Србије, март 2009, а у складу са Законом о заштити природе („Службени гласник РС”, број 36/09) и одредбама члана 6 и 7 Закона о националним парковима („Службени гласник РС”, 39/93, 44/93 - исправка, 53/93 - др. закон, 67/93 – др. закон, 48/94 – др. закон, 101/05 – др. закон, престао да важи 36/09)

	Табела 5. Биланси заштићених природних и културних вредности, ловне фауне и шума2: 
 




Заштитне шуме

II степен (ha)



Заштитне шуме око резервата



а) шуме у Јагоштинци

790,00

ГЈ „Звезда” 73, 21, 22, 23, 24, 45, 47б, 43, 42, 40, 39, 38, 37, 36, 3-б , а, 2-б, в, 1а, б


б) шуме око резервата „Било”, „Љути брег” и „Црвене стене”

80,00

ГЈ „Црни врх”: 99, 100, 101, 103, 104, 105


в) шуме око резервата „Под Горушицом”

100,37

ГЈ „Тара”: 31, 36, 37, 30, 27


г) шуме око резервата „Црвени поток”

156,00

ГЈ „Тара”: 62, 63, 65, 66, 65


д) шуме око резервата  
„Рачанска Шљивовица”

90,00

ГЈ „Тара”: 155, 157, 158, 162, 161


ђ) шуме око резервата „Клисура Раче”

175,00

МЗ „Рача” : 16, 17, 11


е) шуме око знаменитог места „Борово брдо “

108,57

ГЈ „Калуђерске баре”: 15, 16, 17, 18


ж) Арборетум

4,00

ГЈ „Тара”: 176,67


Шумски резервати

20,00



Огледна и научно-истраживачка поља, семене састојине

50,00



Парк шуме



а) Предов крст

102,98

ГЈ „Црни врх”: 87, 88, 89, 90, 91


б) све шуме у оквиру грађев. подручја (Калуђерске Баре, Шљивовица, Митровац, Ослуша, Растиште)

300,00



УКУПНА површина:

1.977,75



Заштита ловне фауне

I степена (ha)

II степена (ha)


Ловно-узгојни резервати


а) дивокозе




1. Звезда

225,00

-


б) срне




1. Јагоштица

-

1.987,00


в) медведи




1. Кањон Дрине

2.628,12

1.500,00


Ловно-научни резервати


а) срне




1. „Изнад Батуре”

-

20,00


2. „Понор”

-

33,00


б) срне и дивокозе




1. „Ђанићи”

63,40

-


в) дивокозе




1. „Перидо”

-

60,0


УКУПНА површина:

2,853,12

3.654,40
–––––––––––––––
2 Извор података за површине: Просторни план НП „Тара”, Сл. гласник СРС 3/89.

	2) Парк природе „Шарган-Мокра Гора”  
Основна вредност – Парк природе обухвата планину Шарган, мокрогорску котлину, долину Белог Рзава и јужне делове планине Таре са Добрим и Љутим пољем и долином потока Братешина. Одликује се врло динамичном морфологијом са комбинацијом фрагмената високих површи на развођима, пашњацима и горостасним боровима, стрмих долинских страна и дубоко усечених речних долина обраслих густим столетним шумама, што целом подручју даје изразиту посебност и чини специфичну предеону целину високе атрактивности. 
 
У оквиру шумских комплекса посебно су значајне и атрактивне чисте и мешовите шуме црног и белог бора, којима је ово подручје природно станиште. Ове шуме, као и мозаично распоређене планинске ливаде и пашњаци, захваљујући специфичној геолошкој подлози и клими насељава веома богат биљни и животињски свет. О изузетном флористичком богатству говори присуство више од 700 врста васкуларне флоре, што значи да овај релативно мали простор настањује око 22% укупне флоре Србије. Од тога 6,2% чине ендемични и субендемични таксони. У фауни Мокре Горе посебно је вредна орнитофауна. Од 60 регистрованих врста 29 су природне реткости, а још толико је заштићено по другом основу. Од сисара посебно су атрактивни вук, мрки медвед, видра и дивља мачка. 
 
Простор Шаргана и Мокре Горе са очуваним природним пејзажима представља препознатљив амбијент кроз који пролази пруга уског колосека „Шарганска осмица” надалеко позната по свом изузетном техничком решењу савладавања великог успона на малом одстојању. Дуж пруге се налази и већи број експоната - старих локомотива и вагона који су заштићени као споменици техничке културе, што овај простор чини јединственим музејом под отвореним небом и изузетном туристичком атракцијом. Настало у новије време, према идеји нашег чувеног филмског режисера Емира Кустурице, бајковито етно-насеље Дрвенград на Мећавнику, засигурно је још једна изузетна културолошка вредност овог подручја. 
 
Специфично споменичко наслеђе и традиционалан начин живота у амбијенту очуваних борових шума са локалитетима настањеним ретким и атрактивним врстама флоре и фауне, детерминишу овај простор као посебан и одређују правце његовог развоја. 
 
Обухват и опис граница:  
Простире се на подручју општине Ужице, на деловима територије катастарских општина Мокра гора и Кремна, на подручју општине Чајетина, на делу територије катастарске општине Семегњево и на подручју општине Бајина Башта, на делу територије катастарске општине Зауглине. Укупна површина Парка природе је 10.813,73 ha. 
 
Крајња западна тачка границе Парка природе „Шарган-Мокра гора” почиње на коти 1.174 m на месту званом Бијела липа, на државној граници између Републике Србије и БиХ-Република Српска, односно на граници између КО Мокра гора (општина Ужице) и КО Заовине (општина Бајина Башта). Од наведене коте граница иде у правцу север-североисток дуж границе између КО Мокра гора и КО Заовине која уједно представља и границу Предела изузетних одлика „Заовине”. У овом делу граница прелази преко коте 989 m на локалитету Божурица, сече корито реке Бели Рзав, у наставку прати ток његове притоке Трешњице и прелази преко узвишења Мраморак. У продужетку, пратећи административну границу наведених катастарских општина и источну границу Предела изузетних одлика „Заовине”, граница овог парка природе сече Радељевски поток и по изохипси наставља у правцу севера пролазећи непосредно испод коте 1.304 m на локалитету Овсјек. Од Овсјека граница иде преко Никшића преседа, прелази преко коте 1.304 m, затим наставља преко Змајевца, скреће према северозападу западним обронцима Милошевца где прелази преко коте 1.368 m, наставља испод подножја брда Гавран, долази до коте 1.337 m на локалитету Бијела вода и иде у правцу северозапада све до локалитета непосредно испод коте 1.150 m. Од ове тачке граница скреће према североистоку преко места звано Гувниште пратећи и даље границу између општина Ужице (КО Мокра Гора) и Бајина Башта (КО Коњска Река). У продужетку граница овог природног добра прати границу КО Коњска Река и КО Кремна (општина Ужице) западним ободом Љутог поља преко коте 1.235 m, а затим и западним ободом Карајића баре, које су у границама овог парка природе, долази до коте 1.282 m на Јањића брду. Од наведене коте скреће према истоку дуж границе НП „Тара”, односно спољашњим ободима одељења 110/а, 111/а и 132/а газдинске јединице (у даљем тексту: ГЈ) Тара, на административној граници између КО Кремна (општина Ужице) и КО Бесеровина (општина Бајина Башта). У продужетку, у правцу североистока, граница иде дуж границе НП „Тара” ободом одељења 134/б у КО Кремна, а затим наставља спољашњим ободом одељења 134/а и 135/а ГЈ „Тара” пролазећи преко коте 1.293 m на локалитету Паљевине, односно пратећи границу између КО Кремна и КО Зауглине (општина Бајина Башта). Даље граница малим делом улази у КО Зауглине пратећи спољашњи обод одељења 136/а и 149/а ГЈ „Тара”, а затим наставља границом КО Кремна и КО Зауглине у правцу североистока до коте 1.226 m на локалитету Гребен где почиње граница између КО Кремна и КО Рача (општина Бајина Башта). И ова административна граница прати границу НП „Тара”, односно ободе одељења 152/1, 167/а, 168/а, 169/а и 170/а ГЈ „Тара”, све до коте 1.153 m на Тарабића брду. Од наведене коте, граница Парка природе „Шарган-Мокра гора” одваја се од границе Националног парка „Тара” и спушта праволинијски у правцу југа до локалног земљаног пута Расово-Добро поље, односно до његове раскрснице са локалним земљаним путем који води у Кошутово, улазећи у КО Кремна. Од наведене раскрснице, граница се вијугаво спушта у правцу југа пролазећи преко коте 1.228 m на брду Караула, преко Барица, затим преко коте 1.136 m и коте 1.137 m на брду Кик, а затим вододерином у Курјачком долу до коте 1.234 m на Острељцу и земљаним путем преко локалитета Ивица до коте 1.257 m на брду Ивички оглавак. Од наведене коте граница скреће према југоистоку пратећи земљани пут преко Кулиша пролазећи поред коте 1148 m, а затим долази до коте 1.082 m на Мргачевом брду. Од ове коте наставља према истоку земљаним путем до коте 830 m изнад трасе магистралног пута Ужице-Вишеград и железничке станице Шарган-Витаси, спушта се на овај магистрални пут, сече га код локалитета Братешина, обухвата железничку станицу Шарган-Витаси, савија према југоистоку и наставља вододелницом и коритом потока пратећи границе одељења 18 и 36 ГЈ „Шарган” на територији КО Мокра Гора (општина Ужице). Од одељења 36, граница се креће у правцу југоистока коритом потока и долази до тачке разграничења одељења 65 и 64 ГЈ „Шарган”. Затим граница лучно савија дуж спољашњих граница одељења 64, 63 и 62 ГЈ „Шарган” улазећи у територију КО Семегњево (општина Чајетина). У наставку прелази преко коте 723 m, прати вододелницу на темену брда Ђого, долази до вододелнице на локалитету Шпијунски ловци где поново улази на територију КО Мокра гора и прати спољашње границе одељења 59, 55 и 51 ГЈ „Мокра гора-Пањак”. У наставку, од места Којадиновићи до локалитета Божурица, граница праволинијски пресеца земљиште у приватној својини у правцу запада и долази до границе одељења 36 ГЈ „Мокра гора-Пањак”, наставља вододелницом и теменом Божурице и спушта се на регионални пут Ужице-Вишеград. У наставку прати овај регионални пут све до државне границе између Републике Србије и БиХ-Република Српска. Граница природног добра даље иде државном границом у правцу северозапада и долази до почетне тачке на коти 1174 m на месту званом Бијела липа.
Установљен је уредбом Владе Републике Србије („Службени гласник РС”, бр. 52/05, 105/05 и 81/08), за заштићено природно добро од изузетног значаја I категорије, са површином од 10.813,73 хектара и тростепеним режимом заштите, који – осим просторно изнијансираних превентивних мера изражених кроз забрану одређених радова и активности, допушта и препоручује одрживи развој туризма, пољопривреде и других делатности, планско и складно уређење простора и изградњу објеката и, посебно, активности у служби праћења и унапређења стања природе, животне средине, културно-историјских вредности и развоја научног и образовног рада. 
 
Према класификацији IUCN припада V категорији у којој је циљ управљања заштита предела и рекреација на подручју, где је међусобно дејство људи и природе током времена обликовало препознатљиве особине подручја са значајним естетским, еколошким и/или културним вредностима, често праћено високом биолошком разноврсношћу. Очување јединства традиционалних међудејстава природе и човека од значаја је за заштиту, одржавање и развој оваквих подручја. 
 
Парк природе је део ширег подручја за које је планиран статус Резервата биосфере „Дрина”. 
 
Подручје се штити ради очувања и унапређења разноврсности и лепоте предела, разноврсности и богатства дивљег биљног и животињског света, а посебно очувања угрожених, ретких и ендемичних врста биљака, животиња, њихових заједница и високих старих шума црног и белог бора, очувања и одржавања квалитета главних чинилаца животне средине (вода, ваздуха и земљишта), објеката народног градитељства, „Шарганске осмице” и етно-комплекса „Дрвенград” и примера и облика традиционалног начина живота, планског уређења простора и одрживог развоја туризма, пољопривреде и шумарства, а у интересу науке, образовања, културе и рекреације.
Табела 6. Заштита природних вредности у Парку природе „Шарган – Мокра Гора”: 
 




I степен заштите
површине 351,98 ha
(3,26% од укупне површине НП)

1) Јеловац, површине 56,55 ha, КО Мокра Гора и КО Кремна, ГЈ „Шарган”, одељење 20. у целости. Простор представља добро однеговану вештачки подигнуту састојину црног бора на серпентинској подлози на планини Шарган. 
 
2) Клисура Дубошца, површине 106,01 ha, КО Кремна, ГЈ „Шарган”, одељења 62, 63. и 64. у целости. Ова атрактивна, у серпентинске масиве дубоко усечена клисура стрмих страна, са бројним стеновитим одсецима и остењацима, налази се испод Виогора, Ђопге и Скакавца. Посебно се истиче водопад Скакавац у кориту Камишне реке висине око 12 m. На одсецима улазног дела ове клисуре налазе се импозантни, усамљени и веома стари примерци црног бора. Они заједно са црним грабом (Ostrya carpinifolia) граде асоцијацију Ostryo-Pinetum nigrae на нагибима и литицама.
3) Међедова љеска, површине 116,30 ha, КО Мокра Гора, ГЈ „Мокра Гора-Кршање”, део одељења 46. и одељења 48. и 49. у целости. Налази се у непосредној близини платоа Ограђенице, од кога се разликује у орографском смислу, а самим тим и вегетацијском. Представља типичан пример комбинације термофилних храстових и мезофилних букових станишта на релативно малом простору. Иако ниског порекла (углавном шибљачке формације) заједнице се истичу изузетно великим бројем врста дендрофлоре. Главни едификатор термофилних станишта је цер, и мезофилних буква.
4) Ограђеница, површине 73,12 ha, КО Мокра Гора, ГЈ „Мокра Гора-Кршање”, делови одељења 38. и 47; представља кречњачки гребен окружен серпентинитима и на известан начин има острвски карактер у дистрибуцији многих врста флоре и фауне које су еколошки везане за термофилне шуме на кречњацима, карбонатне камењаре и сипаре. Стрме падине Ограђенице са Тустим брдом обрасле су шикарастим формацијама јасена и црног граба са присуством медунца и бројних ретких врста. 
 


II степен заштите
површине 1.18,46 ha
(10,98% од укупне површине НП)

1) Брдо Вао, површине 157,01 ha, КО Мокра Гора, ГЈ „Мокра Гора-Кршање”, део одељења 53. и земљиште у приватној својини између границе Предела изузетних одлика „Шарган-Мокра Гора” на западу и северозападу, одељења 52. и 56. ГЈ „Мокра Гора-Кршање” и Подстењског потока и подножја брда Вао на истоку и северу. Кречњачко брдо Вао окружено селима Тимотијевићи, Подстење, Турудићи и Милекићи обухваћено је другим степеном заштите као простор са посебним геоморфолошким и вегетацијским вредностима. Наиме, брдо Вао је засебна оаза дивљине са дубоко усеченим и тешко проходним долинама потока Грубишевац и Суводол. Подножје овог локалитета прекривено је заједницама ливада кошаница (Festuco-Brometea) које се одликују присуством различитих врста детелина и лептирњача због чега имају привредни значај. На већим надморским висинама ливадске енклаве замењују букове шуме Fagetum moesiacae montanum, доброг квалитета са стаблима семеног порекла изражених дендрометријских карактеристика.
2) Тусто брдо-Божурица, површине 439,80 ha, КО Мокра Гора, ГЈ „Мокра Гора-Кршање”, одељења 39. и 40. у целости и делови одељења 38, 46. и 47. ГЈ „Мокра Гора-Кршање”, одељење 36. ГЈ „Мокра Гора-Пањак” у целости и земљиште у приватној својини у оквиру наведених одељења ГЈ „Мокра Гора-Кршање” и између те газдинске јединице и одељења 36. ГЈ „Мокра Гора-Пањак”. Локалитет чини ободни простор око маркантног кречњачког масива под називом Ограђеница. Са јужне стране од 550-700 m н.в. обухвата котлинске делове Мокре Горе, односно делове од доњих токова Камишне реке до гребена Божурица. У вегетацијском смислу овај део прекривен је однегованим вештачки подигнутим мешовитим састојинама црног и белог бора које у својој старости од око 60 година по структури, ценотичком саставу и стабилности у многоме подсећају на природне шуме белог и црног бора. Унутар ових шума на местима већих нагиба и данас се уочавају примерци моћних, појединачних, стабала црног и белог бора, као остаци некадашњих природних црно-белоборових шума. 
 
3) Шишатовац, површине 115,94 ha, КО Мокра Гора, ГЈ „Шарган”, одељења 34, 35. и 36. у целости. Локалитет је у геолошком и биогеографском смислу идентичан локалитету „Јеловац”. Ради се о површини са високом шумом црног бора која је млада, прегустог склопа и са доста заосталог проредног етата. На овом локалитету у наредно периоду треба спроводити узгојно-проредне сече, како би се одгајила шума са свим квалитетима које омогућавају природни потенцијали станишта. Шуме Шишатовца старе око 40 година, захваљујући одрживом начину газдовања у фитоценолошком и структурном облику подсећају на природне некадашње шуме Шаргана.
4) Ђога-Козја стена, површине 474,71 ha, КО Мокра Гора, КО Кремна и КО Семегњево, ГЈ „Мокра Гора-Пањак”, одељења 51, 52, 53, 54, 55, 59. и 60. у целости, ГЈ „Шарган”, одељење 65. у целости и део земљишта у приватној својини између вододелнице на брду Ђога, одељења 59. и 60. ГЈ „Мокра Гора-Пањак” и одељења 62. ГЈ „Шарган”. Овај простор у географском, орографском, геолошком и вегетацијском смислу кореспондира са простором под првим степеном означеном као „Клисура Дубошца”. Стрмим странама и масивним остењацима гребена Ђого доминирају у поретку неправилних зелених „шпалира&amp;apos;&amp;apos;, горостасна стабла црног бора кишобранастих крошњи. Представљају природну, очувану и виталну четинарску оазу. Испод надстојног црноборовог спрата, поред ретких упрсканих пратилица као што су бели бор, јела и понека смрча, трајни ороклиматогени вегетацијски појас чине густе заједнице субмедитеранског карактера где су главни едификатори храстови - медунац и китњак са жбунастим термофилним врстама које их редовно прате.


III степен заштите
површине 9.274,29 ha  
(85,76% од укупне површине НП),

У ову зону су сврстани:  
делови КО Мокра Гора, КО Кремна, КО Семегњево и КО Зауглине, на осталом делу Парка природе „Шарган-Мокра гора”.
3) Предео изузетних одлика „Заовине” (у даљем тексту ПИО „Заовине”)
Основна вредност – Подручје обухваћено ПИО „Заовине” налази се на самом југу општине Бајина Башта, на јужним обронцима планине Таре и граничи се са НП „Тара”. 
 
Заовине одликује пре свега очуваност предела, елемената животне средине и специфична физиономија рељефа. Комбинација фрагмената високих површи на развођима са пашњацима и високим боровима, стрмих долинских страна и дубоко усечених речних долина обраслих столетним шумама са ретким засеоцима дају овом простору специфичну лепоту са високим степеном атрактивности.
Посебна вредност је ендемореликтна врста четинара, чувена Панчићева оморика, коју је Јосиф Панчић открио управо у Заовинама 1875. године. Данас постоји неколико значајних локалитета Панчићеве оморике у Заовинама који су дефинисани као посебна станишта. Вредност Заовина представљају и мешовите шуме црног и белог бора на серпентинитима, као и чисте шуме црног или белог бора, које су специфичне реликтне фитоценозе. 
 
О значају флоре Заовина говори присуство великог броја ендемичних и реликтних биљних врста које наглашавају њену посебност са аспекта биолошке разноврсности. Преко 15% флоре Србије и Црне Горе евидентирано је на овом подручју. На флористички значај најбоље указује 55 биљних врста са прелиминарне Црвене листе флоре Србије и Црне Горе, 25 врста од међународног значаја, 14 врста заштићених CITES конвенцијом и 15 врста природних реткости.
У погледу животињског света подручје Заовина се такође издваја као значајно. Регистровано је укупно 36 врста сисара. На прелиминарном списку врста за Црвену листу кичмењака Србије налазе се 23 врсте сисара са подручја Заовина, што чини 63,9% врста са овог списка.
Риболовне воде припадају пастрмским водама. 
 
На простору је регистровано пет врста водоземаца и шест врста гмизаваца. На основу бројности врста може се констатовати да Заовине спадају у подручја са високим диверзитетом херпетофауне.
Утврђена фауна птица Заовина обухвата 108 врста, што чини окo 30% укупног броја врста птица забележених у Србији. Од тога се на овом подручју налази 46 врста птица које су заштићене као природне реткости.
Подручје Заовина са интересантним етно наслеђем, традиционалним начином живота, разноврсним пејзажима, високом вредношћу диверзитета живог света, као и значајним присуством ендемичних, реликтних и међународно значајних представника флоре и фауне детерминише овај простор као посебно вредан за заштиту и одређује правце његовог развоја.
Обухват и опис граница – ПИО „Заовине” се налази у западној Србији, на јужним обронцима планине Таре, у јужном делу општине Бајина Башта. Обухвата делове катастарских општина Заовине, Коњска Река и Растиште на укупној површини од 6.264,59 ha.
Почетна тачка границе ПИО „Заовине” налази се на северу локалитета Дикава, на државној граници између Републике Србије и Федерације Босне и Херцеговине, тачније, на тачки са које полази и граница између НП „Тара” и КО Заовине. Од почетне тачке, граница се простире ка југоистоку пратећи државну границу Републике Србије преко врхова Дикаве, затим преко врха Јањач (1473 m), преко коте 912 m, јужно од Печенице, преко коте 1214 m (Бојиште), преко коте 1170 m (Велики виш), преко врхова Црвене стијене и Тетребице, све до локалитета Бијела липа. Од локалитета Бијела липа који се налази на тромеђи између Федереције БиХ, КО Мокра Гора (општина Ужице) и КО Заовине (општина Бајина Башта), граница иде на север-североисток пратећи границу административних општина Ужице и Бајина Башта све до коте 989 m (Божурица) и наставља границом општина пресецајући Бели Рзав и пратећи његову притоку Трешњицу у правцу североистока преко Мраморка, Никшића преседа и западних обронака Милошевца до коте 1337 m (Бијеле воде). У наставку граница ПИО „Заовине” и даље прати границу општина Ужице и Бајина Башта, с тим да са леве стране границе почиње КО Коњска Река, а са десне и даље остаје КО Мокра Гора. Граница даље иде преко Гувништа северно код коте 1310 m, настављајући преко коте 1235 m и западно од Крајића баре до коте 1282 m (Јањића брдо). Од ове тачке граница се пружа према западу и прати границу НП „Тара” преко Секулића вода (кота 1261 m), Метаљке, коте 1155 m и коте 1214 m до Чемеришта одакле иде делом тока Коњске реке према југу до коте 1123 m. Даље наставља ка Клику (кота 1060 m) и селу Милекићи. Од Милекића граница оштро мења правац ка северозападу преко Радаковине и излази на пут који пролази преко бране Крушчица тако да језеро пијаће воде остаје у границама НП „Тара”, а језеро Заовине у границама ПИО „Заовине”. Граница даље наставља путем ка Новој Вежањи преко коте 1022 m, затим скреће ка југу преко Криве Стране и коте 862 m, а након тога ка западу до речице Вежање где наставља узводно до коте 938 m у смеру запада до врха Боровњак (кота 1219 m). Од Боровњака наставља јужно, путем ка Доњим Караклијама, а затим путем ка Горњим Караклијама у правцу запада и даље наставља на запад, па северозапад, пратећи и даље границу НП „Тара” северно од врха Камаљ (кота 1353 m) до почетне тачке описа граница.
Заовине представљају шумовито подручје брдско-планинског карактера које обухвата насеље Заовине са 28 засеока, језеро Заовине и кањон Белог Рзава „Склопови”. Заовине су чувене као место на којем је откривен живи фосил биљног света, Панчићева оморика. На Заовинама је забележено око 50 одсто флоре целе планине Таре, односно око 15 % флоре Србије. На овом подручју до сада је утврђено присуство око 600 биљних врста. Од укупног броја забележених врста, 55 биљних врста се налази на прелиминарној Црвеној листи флоре Србије. Међу 330 међународно значајних биљака које живе у Србији, 25 врста се могу наћи на подручју Заовина. 
 
Према класификацији IUCN припада V категорији у којој је циљ управљања заштита предела и рекреација на подручју, где је међусобно дејство људи и природе током времена обликовало препознатљиве особине подручја са значајним естетским, еколошким и/или културним вредностима, често праћено високом биолошком разноврсношћу. Очување јединства традиционалних међудејстава природе и човека од значаја је за заштиту, одржавање и развој оваквих подручја. 
 
Простор „Заовина” је категорисан као природно добро од великог значаја (II категорија), део је део ширег подручја за које је планиран статус Резервата биосфере „Дрина”. 
 
Решењем о претходној заштити предела изузетних одлика „Заовине” („Службени гласник РС”, број 76/08 од 15.08.2008.) дефинисана су три степена заштите и прописане активности које су забрањене. 
 
Табела 7. Заштита природних вредности у Пределу изузетних одлика „Заовине”:




I степен заштите
површине 58,26 ha
(0,93% од укупне површине НП)

1. „Змајевачки поток” обухвата површину од 3,91 ha. Налази се изнад самог ушћа Јајачког потока у Змајевачки, изнад сеоских воденица засеока Лазићи, на катастарским парцелама 2067/1, 2067/2 и 5167. Овај локалитет представља једино станиште оморике на серпентинитима на читавом подручју Таре.
2. „Врањак” обухвата површину од 3,98 ha, на катастарској парцели 2429/1. То је брдо које се уздиже са десне стране Белог Рзава између речице Баре и Врањачког потока, чији се део спушта у клисуру Рзава код Склопова. Експозиција је север-северозапад, надморска висина износи 850 m. Ова специфична реликтна заједница представља мешовиту састојину оморике, смрче и црног бора са примесом белог бора и других лишћарских врста. Састојина са омориком је нехомогеног састава због саме конфигурације терена. У доњем делу ближе потоку поред оморике заступљена је смрча, док у ближе литицама стена брда, оморика се јавља у комбинацији са црним бором. 
 
„Кањон Склопови” реке Бели Рзав обухвата површину од 50,37 ha. Kао значајан објекат геонаслеђа, почиње код коте 691 m, низводно од школе у Ђурићима. Улаз у кањон је непосредно испод засеока Трифковићи који лежи на 820-860 m н.в. Променом геолошког састава подлоге од лапоровитих кречњака у масивне, слојевите и банковите кречњаке, мења се и морфологија долине, тако да питома река равног дна и стрмих континуелних падина улази у уско корито вертикалних страна и уз потпуно одсуство долинског дна. Речна долина је сведена на само речно корито. У кориту се смењују равни делови, напуњени речним шљунком и крупнијим блоковима и мањи одсеци са слаповима и водопадима. Вертикалне стране над речним коритом су високе 50-150 m, а изнад се шире у стрме стеновите стране околних врхова (Кошариште 1.009 m, Солила 1.011 m, Божурице 989 m, Бјела липа 1174 m на западу и Грађеница 1081 m, Кик 1086 m на истоку), тако да је дубина долине Белог Рзава у Склоповима 400-570 m. Ширина кањона не прелази 10 m, а најчешће је 5-7 m, док су поједина сужења само 2-3 m. Кањон се завршава код места Луке, проширењем које је засуто бројним бујицама бочних притока. Луке су на 620 m н.в., тако да Бели Рзав у Склоповима, на 2,5 km дужине има пад од 70 m. Флора и фауна Склопова је разноврсна, са великим бројем ретких и угрожених врста. Насељавају га ендемичне врсте као што су Панчићева млечика (Euphorbia Pančićii), рунолист (Leontopodium alpinum), двоцветне љубичице (Viola biflora) и пегави каћун (Dactylorhiza maculata). Кањон Белог Рзава је карактеристичан по заступљености вегетација стена, сипара и точила. Вегетација стена је најзаступљенија на вертикалним стенама и литицама. У шупљинама и пукотинама стена и литица развија се хазмофитска вегетација, која је флористички веома разноврсна. Границa овог локалитета почиње од коте 780 m у долини потока Врело (Кустин До), иде на исток преко ушћа овог потока у Бели Рзав. Правом линијом избија на коту 840 m, одакле повија на југ пратећи ову изохипсу и избија на границу природног добра. Одавде повија на запад, југозапад, око 100 m јужно од Марића воденице, а затим из долине Белог Рзава прати границу природног добра до пресека са изохипсом 800 m, одакле повија према истоку пратећи ову изохипсу и скреће према северу одсеком Склопова до почетне тачке.


II степен заштите  
површине 1.160,13 ha  
(20,47% од укупне површине НП)

1. „Остењак Равна стена – Тетребица” обухвата површину од 601,58 ha, и простире се од Града на северу до Тетребице на југу, укључујући и део кањона Белог Рзава, који се не налази у режиму I степена заштите. Остењак Равна стена (872 m), на чијем се темену налазе остаци средњевековног утврђења, налази се у Горњим Лукама, у долини Белог Рзава, непосредно над школом у Ђурићима. Град има само два прилаза, један кроз пећину са југозападне стране и други, клесани, са севера. Интересантан и атрактиван изглед, екстремно тежак успон до његовог врха и изузетан поглед који се пружа са врха сврставају овај видиковац у врло корисне локалитете за сваку будућу валоризацију природних вредности у концепту развоја туризма овог заштићеног подручја. На Тетребици (1.208 m) се налазе значајна шумска станишта, као и станишта заштићених птичијих врста. Граница овог локалитета почиње од највише тачке акумулације на Баранском потоку и иде према истоку макадамским путем, пресеца локални пут у долини Белог Рзава и од воденице повија према југу пратећи локални пут према Полому. Даље иде до тачке пресецања овог пута са изохипсом од 900 m, а затим према југу наставља локалним путем према Ђурићима и коти 1081 m. Одатле се у правцу југа спушта према Склоповима, а даље повија ка северу пратећи одсек у кањону Белог Рзава пресецајући кањон код ушћа Безименог потока који извире испод коте 1.208 m. Затим прати корито овог Безименог потока до изохипсе 780 m и пратећи изохипсу повија према југу до пресецања локалног пута Божурице – Бараковац. Одатле наставља на запад, пресеца локални пут према Шијаковици и даље прати државну границу ка Црвеним стенама. Одатле скреће право на север пратећи изохипсу 1090 m скреће на исток пресецајући локални пут и стазу према Рујевицама. Наставља према истоку пресецајући изохипсу од 900 m спушта се на изохипсу од 860 m и њом наставља колским путем на север до гробља у Трифковићима и даље до школе у долини Белог Рзава. Одатле повија према западу и прати јужни обод акумулације на Баранском потоку до почетне тачке.
2. „Јањач” (1.473 m) обухвата површину од 258,90 ha, и налази се на крајњем северозападу КО Заовине, између локалитета „Студенац”, режима I степена заштите, и границе општине. У северним деловима овог локалитета јављају се мање чисте заједнице Панчићеве оморике, мешовите заједнице оморике и осталих четинара и лишћара тарског поднебља. Граница овог локалитета почиње од изохипсе 1.360 m у засеоку Јефтићи, и наставља ка југоистоку преко Дикаве пресецајући изохипсу 1.300 m скреће на југозапад пратећи државну границу. Гребеном Јањача према југоистоку се спушта до изохипсе од 1.090 m, затим пратећи ту изохипсу повија на север и затим на северозапад до локалног пута Печенице – Горње Караклије. Прати тај пут и наставља путем Горње Караклије – Доње Караклије до одвајања и прати даље пут ка М. Батури до границе са Националним парком Тара. Од те тачке прати границу Националног парка ка западу све до државне границе и почетне тачке описа. 
 
3. „Тренице” обухвата површину од 18 ha и налази се на левој обали а у горњем току Поповића потока, који се улива у Спаића језеро, и јужно од коте 1.142 m. Представља станиште 50-ак стабала терцијарног реликта Панчићеве оморике. На локалитету Тренице значајна су станишта обичне краставе жабе и белоушке. Граница овог локалитета почиње од пресека изохипсе 1000 m и локалног пута према Метаљки, а затим прати овај пут према истоку, а затим од тачке која је 150 m источно од пешачке стазе, која води Овсјеку, граница правом линијом скреће на север у долину Поповића потока и затим прати долину овог потока према западу до пресека са изохипсом 980 m, а потом пратећи ову изохипсу излази на почетну тачку.
4. „Поповића поток” површине 10,49 ha, налази се у доњем току Поповића потока у непосредној близини засеока Поповићи. Значај овог локалитета се огледа у присуству 15-ак стабала Панчићеве оморике. Поповића поток настањују обичне краставе жабе (Bufo bufo) и белоушке (Natrix tessellata). Граница овог локалитета почиње на саставу пешачке стазе и локалног пута Ђурићи – Поповићи, а затим иде према истоку- југоистоку пратећи пешачку стазу до пресека са изохипсом 940 m, а затим пратећи ову изохипсу излази на локални пут од Метаљке према Поповићима и у долину Поповића потока. Пратећи долину овог потока и локални пут према Поповићима до пресека са изохипсом 820 m, а затим правом линијом према југу излази на локални пут Ђурићи – Поповићи и пратећи овај пут излази на почетну тачку.
5. „Глог” обухвата површину од 271,16 ha. Налази се на крајњем истоку Заовина, где преко Милошевца и Зборишта гравитира ка Мокрој Гори. Шума белог бора и црњуше јавља се на хумусно силикатном земљишту. У спрату дрвећа где доминира бели бор, срећу се смрча и црни бор, али врло ретко. Ово подручје је флористички богато, а у водама на овом локалитету наилазимо на поточну пастрмку и поточну мрену. Граница овог локалитета почиње у Лазићима од коте 794 m, односно од ушћа Јајачког у Змајевачки поток. Креће према северу пратећи узводно Јајачки поток до тачке пресецања локалног пута према Чукари и потока насталог од извора Бијела Вода. Одатле повија према истоку пратећи долину крајњег левог изворишног крака Јајачког потока до самог изворишта. Одатле повија на исток – југоисток изохипсом 1.200 m и излази на изворишни део потока Дубоки до. Узводно потоком излази на границу природног добра, односно границу општина Бајина Башта и Ужице, и прати је до повременог тока источно од Никшића Преседа. Даље прати овај повремени ток до коте 981 m, где повија на југозапад ка Пасјој коси и прати изохипсу 1.140 m до коте 1.142 m, и гребеном Пасје косе ка западу спушта се на изохипсу 980 m. Одатле се правом линијом правцем југозапад - североисток спушта на Змајевачки поток и његовим током долази до почетне тачке. 
 


III степен заштите
површине 5.046,20 ha  
(80,55% од укупне површине НП),

У режиму ΙΙΙ степена заштите налази се преостала површина ПИО „Заовине” са раштрканим сеоским насељима, језером „Заовине”, акумулацијом „Крушчица” и другим шумским и ливадско – пашњачким површинама. 
 
4) Парк природе „Златибор” (део обухваћен Планским подручјем ППППН НП „Тара”)
Основна вредност - Парк природе „Златибор” представља изузетно значајну и пространу природну морфолошку целину лоцирану на крајњем југозападу Србије између планина Таре и Златара, у зони Старог Влаха на источним Динаридима. 
 
Површина Златибора износи око 300 km2, пружа се у дужину 30 km а у ширину до 15 km. Планском подручју припада његов северозападни део, тј. цела К.О. Семегњево и мали део К.О. Мокра Гора. За разлику од јужних и централних делова који су на висинама око 1.500 m, овај део златиборског комплекса обухвата пространу и скоро обешумљену висораван (шумовите пределе обухватају долина и висораван изнад Црног Рзава са стаблима белог бора, и у мањој мери подручја Семегњевске горе – 1.281 m и Осојнице). 
 
Простор је углавном под пашњацима, сеоским насељима, а кроз југоисточни део пролази железничка пруга Београд – Бар са станицом „Златибор”. У кречњачким зонама срећу се крашки облици рељефа, најчешће вртаче. Осим Црног Рзава на самој границипланског подручја, водотоци су мали и често пресушују. 
 
Стање високих шума, као што су чисте црноборове, мешовите црно – белоборове и чисте белоборове, по стању, дрвеној запремини и производном потенцијалу је задовољавајуће, осим у високим шумама китњака и високим шумама букве које су прилично запуштене и са малом дрвном запремином. 
 
Флористичко и фаунистичко богатство Златибора и разноврсност биљног света огледа се кроз присуство бројних заштићених врста Србије. Из података Студије заштите природе за ППППН НП „Тара” (Завод за заштиту природе Србије, март 2009.) није могуће извршити тачан опис врста на делу Парка природе који се налази у планском подручју, те се стога овде не наводе основне вредности у смислу флоре и фауне. 
 
Златибор је познат по своме изворном градитељству, културној традицији становништва и њиховим обичајима. Етно наслеђе Златибора је изузетно значајно и релативно добро очувано, не само у виду појединачних објеката који су понегде остали очувани до данашњих дана, већ и по мањим групацијама стамбених сеоских и других пратећих објеката. Златибор се са правом може назвати великим етно-комплексом под отвореним небом. 
 
Опис граница у обухвату Парка природе „Златибор” (само је презентиран део обухваћен планским подручјем ППППН НП „Тара”, који обухвата К.О. Семегњево и део К.О. Мокра Гора)
Граница дела природног добра почиње од Топличког врха, Дивизме и код Рудине скреће на север пратећи пут до извора Рајевац, одакле наставља коритом Јођовића потока, коритом Врела и избија на Крмећу раван и локалног пута где скреће на исток пратећи локални пут и преко Ђакиног брда (кота 1101) и коте 1057 где скреће ка североистоку праволинијски до коте 1140 и наставља на исток локалним путем све до коте 1089 где скреће на североисток водосливницом и коритом потока Ракље све до ушћа безименог потока испод Букве где скреће на север коритом овог потока и локалног пута одакле наставља у правцу севера до раскршћа локалних путева западно од Лесковог виса (кота 1114) где скреће на исток локалним путем преко Великог венца, Сувог врха. 
 
Парк природе „Златибор”, као природно добро од изузетног значаја – I (прва) категорија, је на Планском подручју обухваћен само на делу К.О. Семегњево (општина Чајетина) и дела К.О. Мокра Гора (општина Ужице), све до границе Парка природе „Шарган – Мокра Гора”. 
 
Према класификацији IUCN припада V категорији у којој је циљ управљања заштита предела и рекреација на подручју, где је међусобно дејство људи и природе током времена обликовало препознатљиве особине подручја са значајним естетским, еколошким и/или културним вредностима, често праћено високом биолошком разноврсношћу. Очување јединства традиционалних међудејстава природе и човека од значаја је за заштиту, одржавање и развој оваквих подручја. 
 
Парк природе „Златибор” за сада нема међународни статус. 
 
Процедура усвајања Акта о проглашењу Парка природе „Златибор” је у току. 
 
Табела 8. Заштита природних вредности у делу Парка природе „Златибор” : 
 




I степен заштите  
површине  
97,53 ha  
(1,37% од укупне површине НП)

1. „Виогор” – у југозападном делу Семегњевске горе, укупне површине 94,53 ha у општини Чајетина. Обухвата површину од 94,53 hа и шумска одељења 3 и 4 Г.Ј. „Семегњевска гора”. Налази се на југозападном делу Семегњевске горе (Метаљка). Нагиби терена у оквиру јединице углавном су умерено стрми и благи Највећа надморска висина је испод коте Виогор на око 1250 m, а спушта се до око 1000 m н.в. Не оскудева у водотоцима. Свој изворишни део овде формира поток Скакавац, Брезовац, Сандучки поток и други. Сви водотоци имају воде током целе године и ниједан нема бујични карактер. За сва земљишта која се јављају у ГЈ „Семегњевска гора” може се рећи да су слабе продукционе моћи и да одговарају за гајење борових шума. Обрастао је већим делом шумом углавном црног бора, ретка стабла других врста четинара и лишћара, а има их више на западним падинама ка Камишини. Подручје је релативно очувано, са нешто шумских путева у доњем делу масива. 
 


II степен заштите  
површине  
549,90 ha  
(18,52% од укупне површине НП)

1. „Осојница” – на југоисточним обронцима Осојнице и западним деловима Семегњева према Црном Рзаву, укупне површине 475,00 ha у општини Чајетина. Обухвата површину од 475,00,00 hа, а налази се у западном делу природног добра. Локалитет се налази се на југоисточним обронцима Осојнице и западним деловима Семегњева према Црном Рзаву. Локалитет представља махом термофилно еродирано станиште са пуно сипара и голети са јако нагнутим тереном. Планински врхови који се издвајају су Тичија глава (1958 m) и Одрине (964 m). Терен се спушта ка Црном Рзаву у који се уливају водотоци Дубрава, Брезовац и Морача. Обрасло делом са шумом црног бора по негде са другим дрвенастим врстама (храст, леска, граб, ). Подручје без изразитијег људског утицаја. У прошлости у доњем делу провођене акције пошумљавања голети. 
 
2. „Виогор – Гуштерица” – северозападни гребен Семегњевске горе и делови Гуштерице, укупне површине 74,90 ha у општини Чајетина. Локалитет обухвата сам северозападни крај (гребен) Семегњевске горе и захвата делове Гуштерице. Нагиби терена углавном су умерено стрми и благи. Надморске висине се крећу од око 1100 до 1200 m. На највишем терену налазе се изворишни делови Црног потока и потока Скакавац. Не оскудева у водотоцима. Сви водотоци имају воде током целе године и ниједан нема бујични карактер. За сва земљишта која се овде јављају може се рећи да су слабе продукционе моћи и да одговарају за гајење борових шума. Природну високу састојину чини висока шума црног бора. Подручје је релативно очувано, са мањим бројем шумских путева.


III степен заштите
површине 6.269,83 ha  
(90,68% од укупне површине НП),

У режиму ΙΙΙ степена заштите налази се преостала површина катастарске општине Семегњево, изузев њеног крајњег северозападног дела ка Парку природе „Шарган – Мокра Гора”. 
 
Резерват биосфере. Резервати биосфере су подручја копнених и обалских/морских екосистема која су међународно позната као UNESCO-в програм Човек и биосфера – „Man and Biosphere” (MAB).
Хармонија човека и природе основа је програма MAB, који постоји од 1971. године у оквиру Организације Уједињених нација за образовање, науку и културу (UNESCO). На основу програма MAB створена је светска мрежа заштићених подручја названих резервати биосфере.
Резерват биосфере је подручје које:  
(1) представља већи биогеографски регион, укључујући и градације људске интервенције у њему;
(2) обухвата пределе, екосистеме и врсте које се штите;
(3) омогући одговарајућу примену концепта одрживог развоја; 
 
(4) има одговарајућу величину која омогућује спровођење три наведене функције;
(5) има одговарајући систем зонирања.
Ради остваривање одрживе равнотеже између понекад сукобљених циљева очувања биолошке разноврсности, промовисања економског развоја и очувања културних вредности севиљском стратегијом утврђени су основни циљеви развоја резервата биосфере:
(1) заштита биодиверзитета и станишта, очување природне и културне разноврсности;
(2) економски и друштвени развој заједнице;
(3) активно учешће локалног становништва у управљању резерватом усклађено с регионалним планирањем;
(4) имплементација концепта резервата биосфере – три функције и стварање међународне мреже за потребе истраживања, праћења стања и обуке.
Три су основне функције резервата биосфере:
(1) функција заштите – предела, екосистема, врста и генетске разноврсности;
(2) функција развоја – економски и друштвени развој заснован на принципима одрживости;
(3) функција подршке – научно-истраживачки рад, праћење стања (мониторинг), образовање и размена информација у области заштите и развоја на локалном, националном и глобалном нивоу.
Основни циљеви резервата биосфере су:  
(1) очување биолошког диверзитета;
(2) очување здравих екосистема;
(3) стицање знања о природним системима и њиховим променама; 
 
(4) стицање сазнања о традиционалним начинима коришћења земљишта;
(5) стицање сазнања о коришћењу природних ресурса на усаглашен начин;
(6) сарадња у решавању проблема везаних за природне ресурсе.
Резервати биосфере су просторно организовани у три зоне, са различитим функцијама и режимима заштите:
(1) централна зона (core area) – највиши степен заштите, једина дозвољена активност у овој зони је праћење стања и научно истраживање;
(2) тампон зона (buffer area) – дозвољава одређене активности (пољопривреда, рекреација, туризам) и налази се уз или окружује централну зону, повољна локација за истраживачке активности;
(3) прелазна зона (transition area) – има наглашену развојну улогу у складу са принципима одрживости.
Међународно значајна подручја. Као један од најважнијих циљева Политике очувања биодиверзитета предвиђено је и стављање под заштиту око 10% од укупне националне територије према утврђеним приоритетима и значају присутног биодиверзитета. Овај стратешки документ је основ за одабир заштићених природних добара у оквиру националне правне регулативе и у оквиру међународних програма (MAB, Ramsar, Emerald итд.). 
 
Подручја Таре, Шаргана, Мокре Горе и Заовина препозната као међународно значајна3 су:
1) Шире подручја Таре идентификовано је као подручје значајно за биљке (Important Plant Areas-IPA);
2) IBA TARA, IBA CODE: IBA026SRB препознато као значајно подручје за птице (Important Bird Areas-IBA). IBA обухвата ширу околину Таре; 
 
3) Подручје НП-а Таре представља одабрано подручје за дневне лептире у Србији (Prime Butterflz Areas in Serbia-PBA).
Пан-европска еколошка мрежа (PEEN). Концепт еколошких мрежа постаје данас све значајнији и за политику и за праксу у области заштите природе. Европски министри за животну средину подржали су 1995. године Пан-европску стратегију биолошког и предеоног диверзитета (Pan-European Biological and Landscape Diversity Strategy – PEBLDS) којом се успоставља Пан-европска еколошка мрежа (Pan-European Ecological Network - PEEN). Циљ постојања ове мреже је дугорочно очување екосистема, станишта и врста од значаја за заштиту на европском нивоу. Основу за оснивање оваквих мрежа чини релевантна база података о статусу угрожености и дистрибуцији биљних и животињских врста широм Европе. Приоритети заштите морају се одредити на начин којим ће одређени ресурси бити усмерени на врсте којима је заштита неопходна. Овај циљ је потврђен на Министарској конференцији у Кијеву 2003. године, када је усвојен акциони план за PEEN. 
 
PEEN мрежа предвиђа постојање централне зоне, коју би чинили Natura 2000 и Emerald подручја, потом коридора који повезују централне зоне и омогућавају миграцију и дисперзију врста, као и прелазне зоне и подручја обнове, са мањим степеном заштите од централне зоне. 
 
Успостављањем Пан-европске еколошке мреже биће постигнуто (Bennett, 1994. и Савет Европе 2000):
1) очување карактеристика природних и полуприродних екосистема;
–––––––––––––––
3 Правни основ избора међународно значајних подручја (IBA, IPA, PBA) чине акти које је ратификовала СР Југославија: Декларација UN о животној средини и развоју, Агенда 21, Конвенција о биолошкој разноврсности и други акти. Године 1993 СР Југославија је усвојила и “Резолуцију о политици заштите животне средине у СР Југославији” и “Резолуцију о политици очувања биодиверзитета у СР Југославији”.

	2) очување различитих популација врста од европског значаја;
3) одржавање политичких процеса од којих зависе ови екосистеми и врсте;
4) обнова екосистема и процеса.  
Emerald мрежа. Emerald представља еколошку мрежу састављену од Подручја од посебне важности за заштиту природе (ASCI), односно просторних целина и станишта које су од посебног националног и међународног значаја са аспекта очувања биолошке разноврсности. Пројекат је покренуо Савет Европе као део активности које произилазе из примене Конвенције о очувању дивљег биљног и животињског света и природних станишта Европе, тзв. Бернске конвенције. Овом конвенцијом, која је усвојена 1979. године (Република Србија је потписала и ратификовала конвенцију), регулише се заштита угрожених дивљих биљних и животињских врста и одређених типова станишта. 
 
У Републици Србији је идентификовано 61 подручје од посебне важности за заштиту природе (ASCI) у оквиру EMERALD мреже, међу којима су и подручје YUSRB0009 Тара и YУСРБ0018 Шарган - Мокра Гора.
Европске интеграције. У оквиру европских интеграција Република Србија усклађује своју легислативу са легислативом EU. За државе чланице Европске уније програм Натура 2000 је најважнији механизам за очување угрожених врста и станишта, односно међународна еколошка мрежа заснована на Директиви о заштити дивљих птица и Директиви о заштити природних станишта и дивље фауне и флоре. НП „Тара”, Парк природе „Шарган-Мокра Гора” и Предео изузетних одлика „Заовине” ће чинити део мреже Natura 2000.
У формирању еколошке мреже Natura 2000, односно еколошких области у којима се желе сачувати и достићи повољни услови за живот угрожених врста птица, али и других животињских и биљних врста, њихових станишта и станишних типова, а чије је очување у интересу европске заједнице, као полазна основа су утврђивање Посебно заштићених подручја (Special Protection Areas – SPA) која се одређују у складу са Директивом о заштити дивљих птица и Посебних подручја за заштиту (Special Areas of Conservation – SAC) усклађена са Директивом о заштити станишта дивље фауне и флоре. Iздвојена SPA и SAC подручја на националном нивоу заједно чине еколошку мрежу Natura 2000. Поред већ дефинисаних врста и типова станишта, свака земља која се придружује EU може да унесе и своје националне специфичности, чиме се повећава и број врста и станишних типова на међународном нивоу, односно у самој мрежи Natura 2000.
Kремна, Биоска и Врутци. Највећи део планског подручја на коме нису проглашена или предложена за заштиту природна добра (уколико се не узме у обзир да се налази у оквиру заштитне зоне Националног парка Тара) налази се на најисточнијем делу, а обухвата катастарске општине Кремнa, Биоскa и Врутци. Рекогносцирањем терена, на овом подручју нису регистроване посебне природне вредности које би требало ставити под заштиту по основу одредби Закона о заштити животне средине.
Највећу вредност представља акумулација Врутци, као изузетно значајан природни ресурс. Без обзира што се ради о вештачкој акумулацији. Услови надлежног завода налажу да се Просторним планом предвиди највиши ниво заштите, како површинских, тако и подземних вода и то пре свега у сливном подручју акумулације. У том смислу ће се применити релевантне одредбе Закона о водама које се односе на заштиту изворишта водоснабдевања, као и Правилника о начину одређивања и одржавања зона санитарне заштите изворишта водоснабдевања („Службени гласник РС”, број 92/08). Истовремено, то значи да у дефинисању намене површина сливног подручја акумулације треба предвидети само оне активности које су компатибилне са заштитом вода. 
 
Значајан ресурс на овом делу планског подручја представљају не мале површине под пашњацима, ливадама и пољопривредним културама које у поднебљу овог краја имају добре услове за успешну производњу. 
 
2. Заштита и развој заштићених подручја и биланс површина природних вредности
Заштита, коришћење и уређење простора у деловима планског подручја који су стављени под заштиту путем законске процедуре, обављаће се на основу законских норми. Ради очувања заштићеног природног добра, актом о заштити, зависно од специфичности добра, примењују се режими очувања и коришћења прописани актом о стављању под заштиту, а сходно одредбама Закона о заштити животне средине („Службени гласник РС” бр. 135/04 и 36/09) и Закона о заштити природе („Службени гласник РС” број 36/09) и Законом о националним парковима („Службени гласник РС” број 39/93 (само одредбе чл. 6. и 7. и опис подручја националног парка)). 
 
Остале активности на заштити обухватају спровођење, примену и поштовање законских и подзаконских аката о заштити природних реткости, контролисаног сакупљања и промета дивљих биљних и животињских врста, о лову и риболову и активности на афирмацији вредности подручја Таре, Златибора, Шаргана, Мокре Горе и Заовина, као и реке Дрине. 
 
На основу извршеног билансирања, сумарно посматрано на планском подручју се издвајају: 
 
1) Национални парк „Тара” заузима 19.175,00 ha односно 30,22% целог подручја ПП. 
 




Природне вредности и културна добра

I степен

II степен

III степен


УКУПНО ha

2.948,75

7.732,39

8.493,86


Проценат од укупне површине Националног парка

15,37

40,33

44,30
2) Парк природе „Шарган-Мокра Гора” заузима 10.813,73 ha односно 17,04% целог подручја ПП. 
 




Природне вредности

I степен

II степен

III степен


УКУПНО ha

351,98

1.187,46

9.274,29


Проценат од укупне површине Парка природе

3,26

10,98

85,76
3) Предео изузетних одлика „Заовине” (претходна заштита) заузима 6.264,59 ha (односно 9,87% целог подручја Просторног плана)




Природне вредности  

I степен

II степен

III степен


УКУПНО ha

58,26

1.160,13

5.046,20


Проценат од укупне површине ПИО

0,93

18,52

80,55
4) Парк природе „Златибор” (процедура проглашења у току) заузима само део К:О. Семегњево и мали део К.О: Мокра Гора, али површина није позната (у току израде предлога плана ови подаци ће бити усаглашени на основу услова надлежног Завода). Од укупне површине ПП „Златибор” (32.174,86 ha) у обухвату ППППН НП „Тара” налази се 6.914,26 ha, односно 10,90% целог подручја ПП. 
 




Природне вредности  

I степен

II степен

III степен


УКУПНО ha

94,53

549,90

6269,83


Проценат од укупне површине Парка природе у границама ППППН НП „Тара”

1,37

7,95

90,68
Укупно се под заштитом налази 362,53 km², односно 57% подручја. Ако се узме у обзир и део Парка природе „Златибор” и друга заштићена подручја у зонама културних добара површина је знатно већа и процењује се да износи око 425 km², односно око 68% планског подручја. 
 
То је фактор који заједно са културном баштином представља основу развоја. Национални значај природних добара обезбеђује стварање јавног интереса који треба да буде подржан заједничким наступом државе и локaлне заједнице.
Резерват биосфере. Као потписница Конвенције о Биодиверзитету (CBD), влада Републике Србије је препознала значај и ефикасност CBD Програма рада за заштићена подручја (CBD Programme of Work on Protected Areas) и Министарство животне средине Републике Србије је на 9. Конференцији Конвенције о Биодиверзитету (CBD COP 9) у Бону, маја. 2008.године потписало заједничку изјаву са релевантним министарствима из држава у динарском луку. У оквиру изјаве, Република Србија је навела листу националних приоритета и обавезала се на активности које ће омогућити реализацију наведених приоритета, међу којима су:
1) успостављање прекограничног заштићеног подручја (резервата биосфере) који ће обухватати Национални парк Тара са околином на страни Србије и неколико општина у Босни и Херцеговини уз реку Дрину.
2) Развој плана управљања за будући резерват биосфере Тара уз активно учешће локалног становништва. 
 
MAB комитет номинује потенцијална подручја. НП „Тара” са Заовинама, Мокром Гором је једно од подручја које је препознато као потенцијални резерват биосфере. MAB комитети постоје у оквиру Националних комисија за UNESCO (та комисија је у Србији саветодавно дело у оквиру Министарства иностраних послова).
II. концепција и пропозиције заштите непокретних културних добара
1. Преглед непокретних културних добара
На подручју плана су утврђени простори проглашених и евидентираних културних добара „ин ситу” без обзира на њихову категоризацију и статус. Посматрано по појединим просторним целинама, на подручју Просторног плана а у деловима припадајућих општина проглашена су и евидентирана следећа културна добра: 
 
1) Културна добра на делу подручја општине Бајина Башта:
На подручју Националног парка за заштиту културних добара издвојено је око 50,0 ha, чиме се обухватају сви археолошки локалитети и други споменици.
(1) Манастир Рача из XIII века, обновљен у XVI веку, непокретно културно добро од великог значаја (8,53 ha), обухвата манастирску цркву, највећи део манастирских пољопривредних површина и манастирске објекте;
(2) Солотушки град из средњег века;
(3) некрополе у Растишту – локалитети „Гајеви”, „Урошевина” и „Пристоје” у засеоку Алуге;
(4) Школа у Растишту – на Седаљки;
(5) некрополе у Заовинама (локалитет „Биљег”); 
 
(6) Објекти народног градитељства измештени из Заовина на Калуђерских Бара и у насељима Јагоштица и Растиште.
У делу заштитне зоне Националног парка која припада општини Бајина Башта, статус заштићеног објекта има некропола стећака у Перућцу, локалитет „Мраморје”, из средњег века, проглашена за непокретно културно добро од изузетног значаја. Поред ње, евидентирани су локалитети и објекти:
(1) некрополе у Геочићима (локалитет „Ридови-мраморје”), Бесеровини (локалитет „Селишница”);
(2) народна архитектура, стамбена и економске зграде у Заовинама и Перућцу;
(3) споменици и спомен обележја из НОБ-е и ратова за ослобођење на подручју насеља Рача, Солотуша, Заовине: Рача – спомен чесме испред задружног дома и на месту званом „Кучане”, гробница на путу између Калуђерских бара и Бајине Баште на Тари и спомен плоча палим борцима НОБ-е и жртвама фашистичког терора на згради задружног дома; Солотуша – спомен чесму испред школске зграде и задружног дома; Заовине – спомен костурница (капела) посвећена изгинулим у Првом и Другом светском рату, у засеоку Јездићи; 
 
(4) школе у Рачи, Перућцу и Солотуши грађене почетком XIX века;
(5) објекти народног градитељства на Калуђерским Барама измештени приликом градње реверзибилне хидроелектране у Заовинама, и
(6) скромније цркве брвнаре, грађене крајем XVIII и почетком XIX века треба штитити, јер представљају одраз времена у коме су настале.
Средњовековни градови и некрополе говоре о настањивању Таре у тешким политичким приликама. Средњовековни градови нису очувани, сем делимично Солотушки град. О њима нема довољно података и неистражени су. Гробне некрополе из средњег века, концентрисане су у северозападном, најнедоступнијем делу Националног парка. У погледу археолошких локалитета простор Националног парка не обилује налазима из најранијег периода људског живота.
Заштита културно-историјског наслеђа Националног парка неодвојива је од заштите културних добара у заштитној зони па су Просторним планом евидентирани и културно-историјски споменици овог подручја, где је фонд културног наслеђа богатији и разноврснији. Утицај тог фонда на подручју Националног парка је директан и употпуњава његове културно-историјске вредности.
2) Културна добра на делу територије општина Ужице. 
 
Археолошки локалитети на делу територије општине Ужице:
Мокра Гора:  
(1) Лок. „Црквина”, Којадиновићи;
(2) Лок. „Црквина”‘, Илићи;
(3) Лок. „Црквина”, Пањак;
(4) Лок. „‚Грчко гробље”, Карасалија.
Кремна:  
(1) Лок. „Мисаиловића поље”, евидентиран археолошки локалитет; 
 
(2) Лок. „Црквине 1 и 2” , евидентиран археолошки локалитет; 
 
(3) Лок. „Ерића гробље”;
(4) Лок. „Гробљанско брдо”;
(5) Лок. „Мољковића хан”, споменик културе од изузетног значаја („Службени гласник СРС” број 28/83); 
 
(6) Лок. „Четири шанца из првог српског устанка”.
Биоска:  
(1) Лок. „Гробље у Јанковићима”.
Врутци:  
(1) Лок. „Сеоско гробље”.
Утврђена непокретна културна добра на делу ужичке општине:
(1) Кремна, Кућа Гвоздена Мољковића, споменик културе од изузетног значаја (Решење о утврђивању за споменик културе Завода за заштиту споменика културе Краљево број 468/74; Одлука о категоризацији за НКД од изузетног значаја „Службени гласник СРС”, број 14/79);
(2) Кремна, Мољковића чесма, споменик културе (Решење о утврђивању за споменик културе Владе Републике Србије број 32/01);
(3) Кремна, Основна школа у Мољковини, споменик културе (Одлука о проглашавању за културно добро – споменик културе Скупштине Општине Титово Ужице број 633-3/90);
(4) Кремна, Окућница породице Панић, споменик културе Евидентирана непокретна културна добра на делу ужичке општине;
(5) Кремна, Ерића кућа;
(6) Кремна, Тарабића кућа;
(7) Кремна, Кућа Курлагић Славомира;  
(8) Шанчеви из првог српског устанка.  
Сакрални објекти на делу ужичке општине:
(1) Црква Светих апостола Петра и Павла у Биоски; 
 
(2) Црква Вазнесења Господњег у Мокрој Гори.
Од наведених непокретних културних добара у заштитној зони НП „Тара” регистровани су и евидентирани:
(1) Мољковића хан у Кремнима из 18. века, културно добро од изузетног значаја;
(2) евидентирани археолошки локалитети у Кремнима – локалитети „Мисајловића поље”, „Црквине 1”, „Црквине 2”;
(3) сакралне грађевине у Мокрој Гори (засеок Кршање) и Биоској из 19. века;
(4) некрополе у Мокрој Гори (локалитет „Марково поље, Римски гробови”), Кремнима (локалитет „Стаменића гробље”);
(5) народна архитектура, стамбена и економске зграде у Заовинама и Перућцу;
(6) споменици и спомен обележја из НОБ-е и ратова за ослобођење на подручју насеља Кремна и Мокра Гора: Кремна – шанчеви и утврђења из Првог српског устанка на приватним имањима, добрим делом сачувана и спомен-плоча палим борцима НОР-а; Мокра Гора – спомен плоча палим борцима НОР-а.
3) Културна добра на делу подручја општине Чајетина
Проглашена непокретна културна добра на територији општине Чајетина:
(1) Самегњево – центар села са црквом брвнаром и старом школом 
 
Евидентирани споменици културе на територији општине Чајетина: Семегњево:
(1) Кућа Милана Костића;
(2) Кућа Милојка Костића;
(3) Кућа Зорана Милинковића;
(4) Кућа Радојице Поповића;  
(5) Вајат Зорана Милинковића.  
Сва наведена културна добра у Семегњеву налазе се у оквиру подручја које је предложено за заштиту као Парк природе „Златибор”, ван подручја првог и другог степена заштите природе. 
 
2. Концепција, пропозиције и приоритети заштите непокретних културних добара
Културно наслеђе је извор локалног идентитета и инспирације и као такво је пример и узор одрживог културног и економског развоја. Оно мора бити доступно свима који желе да у њему уживају. То подразумева како физичку приступачност, али и приступ информацијама, кроз едукацију и информисање. У складу с тим планска решења су: 
 
1) наставак даље евиденције, валоризације и категоризације културних добара на подручју плана;
2) заштита културних добара и њихове заштићене околине кроз израду техничке документације, презентацију и интерпретацију;
3) спровођење мера техничке заштите над свим непокретним културним добрима у сарадњи са надлежним Заводима за заштиту споменика културе;
4) унапређење квалитета физичке структуре, природног окружења и пратеће инфраструктуре. 
 
При томе је потребно:  
1) кроз планове нижег реда посебну пажњу посветити програмима који би обезбедили враћање у функцију културних добара која су напуштена;
2) формулисати пројекте заштите и конзервације појединачних непокретних културних добара;
3) вратити културним добрима првобитни изглед;
4) ревитализовати просторно културно-историјске целине при чему посебну пажњу обратити на проблеме који утичу на нарушавање њиховог културног идентитета;
5) кроз планове нижег реда формулисати правила грађења за просторно културно-историјске целине уз обавезно узимање у обзир посебних услова и мере њихове заштите и коришћења;
6) повећати доступност и бољу маркетиншку презентацију културних добара;
7) иницирати упис нових споменика културе у регистар ради остваривања њихове адекватне правне заштите;
8) спровести систематско и континуирано истраживање културног наслеђа на планском подручју;
9) обезбедити изворе финансирања намењених заштити, планирању и развоју културних добара.
Као посебне целине које захтевају хитну израду планова нижег реда треба издвојити подручје „Шарганске осмице” (Мокру Гору, станицу Шарган-Витаси) и центар села Кремна.
Мокра Гора, као целина са својеврсном саобраћајно-туристичком атракцијом, са становишта службе заштите непокретних културних добара, као и заштите природе, прилично је девастирана, услед чега би требало, новим плановима детаљне регулације, спречити даље девастирање подручја и правилно усмерити нове акције.
Кремна, некада велика и важна караванска станице на путу према Босни и Црној Гори, данас су релативно слабо насељена и самим тим препуштена стихијском пропадању. Из периода развијеног кираџијског транспорта робе сачуван је један објекат (Мољковића хан), који је служио за предах и ноћење кириџија. Поред података из XIX века, о насељености села Кремна у знатно ранијем периоду говоре бројни археолошки локалитети, чије истраживање би могло да пружи драгоцене податке за историју ширег подручја. 
 
III. КОНЦЕПЦИЈА И ПРИОРИТЕТИ ЗАШТИТЕ ЖИВОТНЕ СРЕДИНЕ
Концепција организације, уређења и заштите у Просторном плану базира се на интегралном вредновању свих компоненти животне средине и на строгом поштовању свих законских норми и обавеза у вези са заштитом и унапређивањем квалитета животне средине. Претходно значи да се будући развој локалне економије и изградња саобраћајне и комуналне инфраструктуре заснива на поштовању следећих општих начела:
1) у оквиру привредних делатности (прерађивачка индустрија, каменоломи, кречане, пилане, складишта пољопривредних производа, хладњаче, сушаре и сл.) потребно је, поред спровођења лоцирања ових делатности у складу са законом, посебну пажњу посветити заштити околине од могућег загађења. Сви планирани нови привредни објекти, као потенцијални загађивачи, морају задовољити ниво квалитета животне средине према одговарајућим стандардима и прописаним нормативима. Потребно је у сва нова производна постројења уградити савремену технологију којом ће се смањити штетно дејство, односно која садрже техничко-технолошка решења за минимизирање емисије загађујућих и отпадних материја у животну средину. При издавању услова морају се обезбедити све потребне сагласности и урадити процена утицаја објеката на животну средину; 
 
2) заштита и уређење пољопривредног земљишта према савременим принципима одрживе пољопривреде и усклађеног обима и начина коришћења пољопривредног земљишта са природним условима и ограничењима локалне средине, представља основни циљ заштите животне средине када је у питању пољопривреда. Да би се овај циљ остварио, потребно је иницирати ревитализацију пољопривредне производње на савременим организационим и технолошким принципима, строго еколошки контролисаним; 
 
3) пашњаци и ливаде представљају најзначајније пољопривредне потенцијале. Основни правци развоја пољопривредне производње били би повећање и унапређење сточарства, крмног биља и одређених врста воћа, поврћа и лековитог биља. Тиме би се најрационалније искористили постојећи потенцијали за обезбеђење потребних количина пољопривредних производа за локално тржиште и потребе туризма;
4) простор подручја посебне намене усмерава намену пољопривредних површина у сврху производње здравствено безбедне хране, дакле хране која се производи без хемикалија и угрожавања животне средине. Користећи највећу предност простора, која се одражава у очуваном стању животне средине треба улагати напоре у развитак еколошке пољопривреде (органске/биолошке), која под строгим надзором производње, без примене минералних ђубрива, пестицида, хормона и других агрохемикалија не може постићи задовољавајуће приносе, али уз добру организацију тржишта може постићи добре економске резултате. Потенцијали за тај вид производње постоје у атарима свих села, јер на многим земљиштима последњих десетак година није било никакве пољопривредне производње (резултат напуштања села и пољопривреде), па ни загађења земљишта;
5) развој туризма треба да буде заснован на природним предиспозицијама планског подручја, али никако не сме да угрози еколошки уравнотежене целине нити квалитете природног предела. Ово се посебно односи на национални парк, пределе изузетних одлика и строге резервате природе, као добра од најширег значаја. На овим подручјима се могу организовати и популарисати само еколошки утемељени облици туризма, односно туризма чији се развој темељи на принципима одрживости, па је то у дугорочном развоју значајна потенцијална предност овог подручја. Неопходно је поштовање природног и културолошког наслеђа, што захтева ограничавање негативних утицаја туризма (и привреде) на природна и културна добра, као и на квалитет животне средине;
6) туризам чији се развој првенствено темељи на принципима одрживог развоја, а у будућности и еко туризам, може да се развија на читавом Планском подручју с обзиром на потенцијале. Нарочито се мора водити рачуна о развоју рекреативно-едукативних програма којима се афирмишу природне и створене вредности подручја, презентација објеката и целина од културног и историјског значаја уз предузимање неопходних мера за уређивање њихове околине, одређивање могућих локација и садржаја информативних пунктова према специфичностима, развоја специфичних облика привремених и стационарних капацитета (етно, сеоски туризам, еко кампови...), развој специфичних еколошких програма угоститељства и услуга, а све у циљу популаризације еко туризма;
7) развијена и модерна саобраћајна инфраструктура која ће обезбедити несметан локални економски развој, пружити квалитетан живот становништва и поштовање основних еколошких стандарда када је у питању пројектовање, изградња и експлоатација саобраћајне инфраструктуре; 
 
8) заштита простора и сливних подручја површинских вода, заштита подземних вода као и језера на нивоу највишег еколошког квалитета, основни је циљ коришћења и заштите вода ради развоја водопривреде. Принцип који треба поштовати је да се до рационалних, еколошки прихватљивих граница, искористе локална изворишта вода. Еколошке претензије подручја захтевају висок степен прикупљања и одвођења отпадних вода, што значи изградњу система који ће обезбедити висок квалитет животне средине посебно у деловима интензивнијег коришћења (туристички локалитети), уз обавезан третман отпадних вода пре њиховог упуштања у реципијенте;
9) развој појединих сегмената комуналне инфраструктуре на локалном нивоу, а са циљем очувања и заштите животне средине, је да се обезбеди одговарајући систем: сакупљања и депоновања отпада, сакупљања и рециклаже сировина, систем сакупљања и третмана отпадних вода; 
 
10) развој и унапређење шумарства на планском подручју треба да потврди висок еколошко-економски идентитет шума с обзиром на релативно велике површине под шумама. Заштита, уређење и коришћење шума подручја извешће се преко побољшања постојећег стања шума, адекватније заштите и неге као и повећањем површина под шумама садњом врста аутохтоних карактеристика.
Реализација система заштите и унапређења животне средине условљава потребу предузимања следећих приоритетних активности заштите животне средине у периоду имплементације:1) обезбеђење контроле спровођења режима и мера заштите дефинисаних у циљу очувања, унапређења и заштите биолошке, геолошке и предеоне разноврсности, и заштите посебних природних и културних вредности; 
 
2) израда катастра загађивача на планском подручју, који би представљао први корак у формирању информационог система о животној средини - један од основних предуслова за планирање, управљање и одлучивање је располагање добрим и правовременим информацијама о изворима загађивања животне средине;
3) санирање стања најугроженијих простора на планском подручју са аспекта заштите животне средине - санација и рекултивација простора каменолома „Жљебац”, „Бања” и „Лазићи”, санација и рекултивација дивљих сметлишта; 
 
4) побољшање нивоа комуналне опремљености насеља – настојати да се досегну што већи стандарди уз предуслов већег ангажовања надлежних служби у решавању постојећих комуналних проблема. Приоритет је изградња канализационих система у насељима са уређајима за пречишћавање отпадних вода. Изузетно, у мањим насељима, могуће је одвођење отпадних вода у прописно изграђене групне и појединачне санитарне водонепропусне септичке јаме;
5) регулисање статуса свих бесправно подигнутих објеката за производњу креча (кречана) и објеката за прераду дрвета (пилана), као и прописивање услова и начина за обављање ових делатности;
6) строга заштита и контрола заштићених природних добара у складу са законским одредбама и дефинисаним режимима заштите садржаних у Актима о стављању под заштиту, а у циљу њиховог очувања и унапређења;
7) обезбеђење одрживог/рационалног газдовања природним ресурсима (водним, минералним, шумским, земљишним и др.) уз дефинисање програма из области обновљивих извора енергије; 
 
8) дефинисање зона изворишта и одређивање мера санитарне заштите свих изворишта водоснабдевања. Земљиште и водене површине у подручју заштите изворишта водоснабдевања морају бити заштићени од намерног или случајног загађивања и других утицаја који могу неповољно деловати на издашност извора и здравствену исправност воде. У складу са тим, све активности у простору које утичу на промену квалитета воде у водоносним слојевима или површинским токовима, морају бити забрањене;
9) уклањање бесправно изграђених објеката у складу са законом;
10) наставак активности чишћења језера Перућац у оквиру пројекта „Прекогранична сарадња општина на пољу животне средине – слив реке Дрине”;
11) санација и ревитализација регистрованих позајмишта минералних сировина у складу са „Програмом санације деградираних површина у Националном парку Тара”;
12) остваривање боље сарадње између Стараоца над природним добрима и локалног становништва која ће бити на обострану корист, и у корист заштите природе и животне средине;
13) успостављање система мониторинга свих параметара квалитета животне средине на подручју Плана (земљишта, воде и ваздуха). Ово би обухватило и успостављање контроле поступања са отпадом у складу са законима и прописима. Увођењем мониторинга и контроле стварају се повољни услови за управљање животном средином.
VI 
КОНЦЕПЦИЈА И ПРОПОЗИЦИЈЕ У ОДНОСУ НА ДЕМОГРАФСКО-СОЦИЈАЛНЕ ПРОБЛЕМЕ
I. СТАНОВНИШТВО
Развојна варијанта полази од директних ефеката планираних активности (туристичких, услужних, грађевинских, инфраструктурних, предузетничких) на постепен раст становништва. Рачуна се на демографски потенцијал локалног становништва с једне стране и на привлачење становништва из окружења с друге. Отварање нових радних места, могућности предузетничких активности и формирање породичних фирми у туристичким, агро и услужним активностима представља највећи мотив за живљење на овом простору. 
 
Табела 9. Пројекција демографских кретања  




Територија

Број становника 2002. године
	

Пројекција бројастановника 2021.године
	



Укупно планско подручје

7220

8610


Општина Б.Башта

4812

5560


К.О. Бесеровина

213

280


К.О. Заовине

442

550


К.О. Зауглине

348

350


К.О. Јагоштица

152

250


К.О. Коњска Река

112

180


К.О. Мала Река

489

600


К.О. Перућац

845

900


К.О. Растиште

473

650


К.О. Рача

672

700


К.О. Солотуша

1066

1100


Општина Ужице  

2108

2650


К.О. Биоска

554

650


К.О. Врутци

222

400


К.О. Кремна

727

750


К.О. Мокра Гора

605

850


Општина Чајетина

300

400


К.О. Семегњево

300

400
Са становишта циљева који се желе постићи и планираним активностима реална је претпоставка остварења пројекције односно достизање на крају планског периода популације од око 8600 становника уз следећа стратешка опредељења:
1) вођење демографске политике која ће обезбедити повећање наталитета, заустављања расељавања и емиграције, као и демографског старења;
2) одређеним политикама, увећати атрактивност овога подручја, како би се привукло становништво ван простора плана да насељава ова места, и тиме се спречило гашење сеоских економија и расељавање; 
 
3) формирање система центара са одређеним функцијама; 
 
4) унапређење образовања и обуке ради запошљавања у службама које ће поспешити развој туризма и за рад у туризму (свих врста) као и рад у секундарном и терцијарном сектору, где год су утврђени туристички, привредни и други развојни потенцијали;
5) развој основне инфраструктуре и унапређење јавних услуга, такође повећавање атрактивности и садржаја у свим депопулацијским насељима. 
 
II. НАСЕЉА И РУРАЛНА ПОДРУЧЈА  
Одрживи развоја насеља на планском подручју, по усвојеном приступу интегралног демографског и социо-економског развоја, дефинише се у четири основна нивоа и то:
1) Интегрални демографски и социо-економски развој насеља; 
 
2) Уређење и опремање насеља;
3) Животна средина;  
4) Мрежа насеља и организација простора.  
Ревитализација руралних подручја. Ревитализација руралног подручја Таре, са насељима која су по карактеру, организацији и опремљености ближа руралним, подразумева трансформацију у полуурбана подручја, у погледу карактера, делатности, опремљености и организованости, способна за саморепродукцију. 
 
Задржавање популације у пољопривредном сектору, уз развој могућности запошљавања у туристичком сектору оправдана је развојна стратегија, зато што је агросектор био и остаје сектор који ће, уз трустистички, запошљавати највећи део активне популације. Подршка развоју односи се посебно на приватни сектор како би се подстакло: 
 
1) развијање еколошких привредних и непривредних делатности, увођењем чистих технологија, савремених организација и управљања бизнисом у кућним и малим економијама у агро-сектору, агро-индустријском прерађивачком сектору, услужно-сервисном сектору; 
 
2) формирање заједница насеља (еколошких комуна, тј. еко-комуна) и развијање специјализованих „саморепродукционих центара”, уз постојеће, или нове, организоване по свим постулатима интегралног одрживог развоја, у простору и срединама који пружају најповољније услове за ефикасност и успешни развој; 
 
3) развијање туристичке делатности као комплементарне агро-производним прерађивачким и осталим услугама и сервисима, као један од посебних стимуланса за трансформацију руралних подручја и системски развој насеља. 
 
Мрежа насеља. С обзиром на морфологију и спонтани развој насеља и туристичких центара, уводи се вишестепена хијерархизација насеља, са одговарајућим нивоима насељских садржаја: 
 
1) насеља, од неколико до више десетина засеока, примарних јавних услуга; 
 
2) центар заједнице насеља (еко-комуне), за три и више насеља; 
 
3) центар за Планско подручје за 15 насеља; 
 
4) туристички центри су посебна категорија изграђених и уређених зона који обухватају груписане и усамљене туристичке објекте у границама насеља.
Систем засеока, насеља и заједница насеља ће се заснивати на интегралном социо-економском развоју, еколошки максимално усаглашеном, технолошки опортуном и енергетски ефикасном. 
 
Саобраћајнице обезбеђују ефикасно повезивање центара нижег и вишег реда и интеграцију простора на свим нивоима хијерархизације. 
 
1) међу засеоцима;  
2) на нивоу насеља;  
3) на нивоу еко заједнице насеља (еко-комуне); 
 
4) на нивоу планског подручја;  
5) на нивоу општина.  
Унапређење и модернизација стамбено-комуналног комплекса има двоструку функцију: (а) препород руралних подручја и трансформација у савремена модерна насеља и (б) унапређење услова за национални и интернационални туризам. Обухвата следећа планска решења:
1) побољшање структуре станова, односно увећање удела средње-великих и великих станова на најмање 50% фонда;
2) уједначавање и подизање стандарда становања, на бази квадратуре (концентрација на ниво 20-25m2/ст) и на бази опремљености инсталацијама и санитаријама (100% станова); 
 
3) селективан развој секундарног стамбеног фонда (викендице) у функцији развоја туризма, што подразумева повећање стамбеног стандарда и опремљености инсталацијама.
Развој јавних услуга и централних садржаја ће бити усклађен са хијерархијским и функционалним значајем насеља. У том контексту разликујемо три нивоа садржаја, услуга и сервиса, које треба употпунити и комплетирати:
1) примарни садржаји: црква, школа, здравство, трговина/самоуслуга, гробља и др.. Одговарају нивоу насеља, већих засеока;
2) секундарни садржаји: хотели, мотели, туристички центри, одмаралишта. Одговарају нивоима посебних специјализованих центара; 
 
3) терцијарни садржаји: пошта, банка, објекат културе, аутобуска станица, откупна станица, ветеринарска станица, здравствена станица. Одговарају нивоу центра заједнице насеља.
Саобраћајна повезаност насеља (интерна) и окружења (екстерна) предиспонирана је природним условима (геоморфологија, природна добра), морфологијом самих насеља (дисперзија, линеарност, неправилни облици, уситњеност и распршеност и др.) и створеним условима (саобраћајнице и организација транспорта). Основу повећања приступачности на планском подручју чини саобраћајно повезивање: 
 
1) засеока насеља које се побољшава корекцијом техничких елемената траса општинских и некатегорисаних путева;
2) насеља у заједницама насеља (еко-комунама) које се унапређује корекцијом и допуном постојеће мреже саобраћајница; 
 
3) насеља унутар Планског подручја које се унапређује и побољшава корекцијом техничких елемената општинских путева који повезују примарна сеоска насеља и центре заједнице насеља. 
 
Трансформација насеља и засеока засниваће се на: 
 
1) кориговању и побољшању индикатора коришћења земљишта у насељима и ефикаснију заштиту природних ресурса; 
 
2) задржавању брдско-планинског карактера насеља и очувању карактера привлачности који имају; 
 
3) побољшању услова за концентрацију и организацију централних садржаја у насељима и већим засеоцима;
4) комплетирању насеља јавним услугама и сервисима и подизању на полуурбани ниво; 
 
5) формирању центара заједнице насеља.  
Морфологија насеља. У будућем развоју ће се извршити одређене морфолошке корекције које обезбеђују већу конзистенцију, груписање и хармонизацију насеља, зависно од класификације (типологије) насеља. 
 
1) високо-планинска насеља (Јагоштица, Растиште и Семегњево) на мањим заравнима могу повећати густину и конзистенцију насеља, новоградњом и реконструкцијом постојећег стамбено-комуналног фонда, искључиво у складу са режимима коришћења простора у одређеним зонама и степенима заштите;
2) ниско-планинска насеља (Биоска, Врутци, Кремна), на пространим заравнима и долинама, доста растресита и диспергована, могу повећати густину и конзистенцију, новоградњом и реконструкцијом постојећих насеља и засеока;
3) брдско-планинска насеља (Бесеровина, Зауглина, Мала Река, Перућац, Рача) која су изграђена на неравним, дисецираним, стрмим, уваластим теренима, врло разуђена, могу повећати густину и конзистенцију, новоградњом и реконструкцијом постојећих фондова; 
 
4) типична планинска насеља (Заовина), широко распршена и растресита, могу повећати густину становања и насељености, новоградњом и реконструкцијом постојећих насеља; 
 
5) кањонска насеља (Коњска Река), формирана у издуженим, узаним, стрмим кањонима, не могу се битно морфолошки мењати сем у проширеним и равнијим теренима на изласку из кањона, повећањем концентрације и густине; 
 
6) мешовита насеља (Мокра Гора и Солотуша), формирана у долинским и планинским теренима, могу повећати своју конзистенцију између делова насеља, новоградњом и реконструкцијом постојећих фондова. 
 
Хијерархија насеља и њихова опремљеност заснива се на успостављању следећих нивоа центара. 
 
Насеља са планског подручја припадају трима општинама и као таква већ се налазе у зонама утицаја општинских и субопштинских центара. 
 
1) у најповољнијој ситуацији су насеља са подручја општине Бајина Башта која су на релативно малој дистанци од општинског центра – 6 до 12 km (Мала Река, Солотуша, Рача, Заовине, Бесеровина и Перућац). Поред тога, насеље Перућац једино остварује демографски раст, има развијенију матрицу делатности и опремљеније је од околних насеља; 
 
2) насеља са дела планског подручја у ужичкој општини боље су повезана са Ужицем (савременим државним путем I реда), што им омогућује бољу приступачност услугама општинског центра. Међу њима се истиче насеље Кремна, које је већ формирани центар заједнице насеља на овом подручју, као и насеље Мокра Гора које се интензивно туристички афирмише; 
 
3) једино насеље са подручја општине Чајетина Семегњево, удаљено 10 km од општинског центра, упућено је на коришћење услуга у Чајетини; 
 
4) сва остала насеља се налазе у неповољнијем положају у погледу удаљености од општинских центара. Посебно су удаљена и изолована насеља Јагоштица и Растиште у општини Бајина Башта. 
 
Са становишта развоја насеља са овог подручја оствариваће функције: примарних сеоских насеља са локалним центрима, центара заједнице насеља (еко-комуна) и туристичких центара, а планира се и формирање центра за цело планско подручје:
1) примарна сеоска насеља, с обзиром на положај засеока у њима, морфолошку структуру, саобраћајну приступачност, имају своје локалне центре. Ови центри се формирају на местима где су зачети, или на погодним локацијама где постоје повољни природни и створени услови, као и слободни терени на којима је могуће њихово проширење и уобличавање, уз обезбеђење приступачности становништву које живи у засеоцима. Локални центри треба да обезбеђују основне услуге становништву: образовање и васпитање (предшколско и основношколско у већим насељима, алтернативно у центрима заједница насеља), здравство (амбулантно, кућно лечење, апотека), трговина (продавнице мешовитом робом, новине), угоститељство (кафане, бифеи, мали ресторани), спорт (мали спортови, рекреација), саобраћај (такси, превоз робе, бицикл, еколошки транспорт), комуналије (прикупљање кућног отпада, одржавање зеленила и улица), занати (помоћ домаћинствима и појединцима), религиозне (црквено богослужење живих и сахрањивање мртвих), социјална заштита (помоћ старима, болесним хендикепираним). Напомиње се да се поједине од ових услуга могу организовати обједињено за више суседних насеља; 
 
2) популационо и привредно развијеније насеље је Перућац, постојећи привредни центар ослоњен на Хидроелектрану, који има многе развијене функције и службе, а и популационо је друго по величини насеље у читавом Планском подручју. Због слабије саобраћајне повезаности са осталим деловима Планског подручја, (осим са подручјем заједнице насеља Растиште), због чињенице да се он самостално развија као привредни центар у оквиру општине Бајина Башта, као и због планског циља развоја планинских зона на Тари и јачања услуга и функција у планинским туристичким насељима, Перућац је сврстан у самостална развијена насеља. 
 
3) центри заједница насеља (еко-комуна) (заједнице 4–6 насеља), се формирају према природним и створеним предиспозицијама, у северној, источној и западној зони, на погодним локацијама, за изградњу централних садржаја и повезивање локалних насеља. Центри заједница насеља (еко – комуна) су: у западној зони Растиште, у северној зони Рача, а у јужној зони Кремана. Ови центри, поред пружања услуга јавних садржаја, имају услова и за обављање производних и услужних активности: селективна агро производња и прилагођена агроиндустријска прерада, технички сервиси, образовање (допунско одраслих, младих и деце), консалтинг и саветовалишта (бизнис, управљање, заступање, послови некретнина), спорт и рекреација са одговарајућим садржајима, саобраћај (робни и путнички превоз), здравство (здравствена установа са малим стационаром), пошта, банка, осигурање;
4) центар за цело планско подручје се формира на локацији Калуђерске Баре која просторно, организационо, саобраћајно има најповољније услове (тежиште геометријског облика простора. Овај центар треба да обезбеди разноврсне услуге вишег нивоа, првенствено у функцији повећања атрактивности и привлачности овог простора (културне, здравствене функције, етно – градитељство, народна радиност, уметничке галерије и музејске поставке и др.); 
 
5) центри туризма, постојећи и нови, развијаће се тамо где су већ зачети, као и на новим локацијама које су погодне за развој туризма: Митровац, Калуђерске Баре, Предов Крст, Мокра Гора – Дрвенград, Перућац и др. Поред туристичко – рекреативних и угоститељских објеката и садржаја у овим центрима треба обезбедити и комплементарне услуге (трговинске, прометне, сервисне, банке, поште, интернет и др.). 
 
VII ПРОСТОРНИ РАЗВОЈ ФУНКЦИЈЕ ПОСЕБНЕ НАМЕНЕ, ДИСТРИБУЦИЈА АКТИВНОСТИ И УПОТРЕБА ЗЕМЉИШТА
I. функције посебне намене
Функције посебне намене у планском подручју односе се на заштићене природне и културне вредности. С обзиром на усвојене зонирање заштићених подручја на 3 степена заштите, на планском подручју се, у складу са Законом, штите следеће вредности и зоне:
1. Национални парк „Тара”
1) Зоне I степена заштите
Зоне I степена заштите обухватају 2.948,75 ha, 15,37% од укупне површине Националног парка, и то све површине заштићене природе, природних вредности и културних добара:
Природни резервати:
(1) резерват природе „Кањон Бруснице” (408,96 ha) обухвата одељење: 26, 27, 28 ГЈ „Звезда” као и одељења 74/d ГЈ „Црни врх” и граница резервата иде државном границом и спољном границом наведених одељења;
(2) специјални резерват „Звезда” (2099,59 ha) обухвата, по шумској подели, следећа одељења ГЈ „Звезда”: 2, 3, 4, 5, 6, 7, 8, 9, 10, 11, 12, 13, 14, 15, 16, 17, 18, 19, 20, 25 и граница иде обалом језера и спољном границом наведених одељења; По катастарској подели специјални резерват Звезда налази се у К.О. Јагоштица, кат. парцеле 1/део и кат. парцела бр. 1031 и у К.О. Растиште кат. парцела број 1/1;
(3) резерват „Кањон Дервенте” (223,76 ha) обухвата обе стране клисуре реке Дервенте, на простору К.О. Растиште, катастарске парцеле бр. 1/1 и 961/1-део. По шумској подели резерват се налази на простору две и то ГЈ Звезда одељење 1. и у 40/a и 40/c одељењу ГЈ М.З. „Рача”. Кроз резерват дуж реке Дервенте пролази локални пут Перућац – Растиште за који ће се прописати посебне мере уређења;
(4) резерват „Било” (13,60 ha) обухвата: по шумској подели овај резерват налази се у ГЈ „Црни Врх” а обухваћен је одељењем 100/b; Општи резерват „Било” налази се на КО Растиште, катастарској парцели број 2812/део;
(5) резерват „Љути Брег” (4,74 ha) обухвата: по шумској подели Резерват се налази у ГЈ „Црни врх” заузимајући 99/с одељење; Резерват припада К.О. Растиште, кат. парцела бр. 281/део;
(6) резерват „Црвене стене” (46,19 ha) обухвата: по шумској подели резерват Црвене Стене налази се у ГЈ „Црни врх”, покривајући 104/а и 105/а одељење исте газдинске јединице; по катастарској подели резерват се налази у К.О. Растиште на катастарској парцели број 3881/део;
(7) резерват „Под Горушицом” (9,35 ha) обухвата: по шумској подели, ово заштићено добро, налази се на подручју ГЈ „Тара”, а обухваћен је границама 30/b одељења исте газдинске јединице; према катастарској подели резерват „Под Горушицом” налази се на К.О. Растиште, кат. парцела бр. 1535/1-део;
(8) резерват „Црвени поток” (23,23 ha) обухвата: по катастарској подели резерват Црвени Поток налази се у К.О. Коњска река, кат. парцела бр. 4/1-део и К.О. Перућац, кат. парцела бр. 875/1-део; по шумској подели резерват се налази у ГЈ „Тара”, одељење 67а, 67/б и 67/с.;
(9) резерват „Рачанска Шљивовица” (15,43 ha) обухвата: по катастарској подели резерват „Рачанска Шљивовица” налази се на К.О. Рача, катастарска парцела број 1830/1-део; према шумској подели резерват се налази на простору ГЈ Тара и покрива 156-то одељење, одсека a.; 
 
(10) резерват „Кањон Раче” (303,15 ha) обухвата површину: по катастарској подели специјални Резерват природе (специјални) Кањон Рача налази се на простору К.О. Мала Река, кат. парцела број 1543/1-део и у К.О. Рача, на катастарској парцели број 1544/1-део; по шумској подели резерват се налази на подручју ГЈ Рача и покрива следећа одељења: 17/а, 17/b, 17/c, 18/a, 18/v, 19/a, 19/b, 19/c, 20/a, 20/v, 28/a, 29/c, 30/c и 31/c. 
 
Природне реткости. Од биљних врста, карактер природних реткости од посебног значаја за Национални парк имају: Панчићева оморика (Picea omorika Panč.) зеленика или божиковина (Ilex aquifolium L.) мечја леска (Corylus colurna L.), јеремичак (Daphne blagayana Frey.), божур (Paeonia corralina Retz.), тиса (Taxus baccata L.), велика плава линцура (Gentiana acaulis var. dinarica Beck.), жута линцура (Gentiana lutea L.), црна чемерика (Veratrum nigrum), папрат ребрача (blaechnum spicant With.), и др.
Просторним планом и мерама заштите штитиће се сва станишта Панчићеве оморике заједно са парцелом на којој се налазе, ако су ван строго заштићених површина и то у статусу резервата, односно споменика природе.
Карактер природних реткости, заштићених законом имају између осталих: сиви соко (Falco peregrinus Sharp.), Осичар (Pernis apivorus L.), орао змијар (Circaetus gallicus G.m.), сури орао (Aquila shrysaetos L.), буљина (Bubo bubo L.), шумска сова (Strix aluco L.).
Значајно је и присуство читавог низа ретких (у деловима Европе већ ишчезлих), проређених или у научном погледу значајних врста (дивокоза, медвед, алпска ровчица, живородни гуштер, и др.) за које се овим планом предвиђа статус природних реткости и обезбеђује посебан третман у смислу заштите за ловну и риболовну фауну установљавањем узгојних и научних резервата.
2) Зоне II степена заштите
Други степен заштите обухвата 7.732,29 ha, односно 40,33% од укупне површине Националног парка и представља површине око природних резервата, споменика природе које чине пејзажно амбијенталну средину са вредностима из првог режима заштите. Ту спадају заштитне шуме, семенски објекти, парк шуме, огледна поља, извори и водотоци као и изворишта водоснабдевања, ловно – узгојни и ловно – научни резервати (за медведе, срне и дивокозе) и културно – историјске целине Седаљка и Растиште и шири простор око манастира Рача. У њој се налазе туристичка насеља, амбијентална села и појединачно заштићени делови природе. Ова зона подразумева непосредну заштиту око зоне заштите првог степена, општу заштиту станишта ретких и угрожених биљних и животињских врста, заштиту пејзажно-амбијентални вредности, тако да има посебну функцију везану за основне активности националног парка (заштита природе). Такође се одликује великим природним потенцијалом, односно могућношћу ревитализације и повратка оптимално функционалном стању. У другом степену заштите налази се 4.254,58 ha државних шума НП „Тара”. 
 
а) Заштитне шуме обухватају укупну површину од 1.503,27 ha и чине их полидоминантне високе и изданачке шуме лишћара у кањону Дрине, Бруснице и Раче и представљају шуме заштитног карактера (заштита од ерозије), као и високе шуме четинара, претежно црног бора у неприступачном делу Алушких планина. Поред значаја који шуме Таре, као шуме са посебном наменом, имају за привреду подручја, њихова улога огледа се и у другим функцијама које су од приоритетног значаја у Националном парку, а нарочито: заштита земљишта од спирања, регулисање отицање вода, пречишћавање вода, заштита саобраћајница и пољопривредних површина, утицај на повећање плодности пољопривредног земљишта, регулисање повољности климата, декоративно-естетски ефекти, објекти научно-образовног значаја и др. За све набројане и друге намене, планом заштите утврђују се површине тих шума. Циљеви газдовања на овим површинама подређују се одговарајућој намени.
Заштитном шумом сматраће се све шумске заједнице које покривају земљишта са већим нагибима од 25%. При томе рачуна се са континуитетом таквих површина од најмање 10 ha. Под заштитним шумама сматраће се и све површине шума ако се налазе у зони заштите водоснабдевања. За њих се обавезно сачињавају посебни пројекти заштите и уређења, а општом и посебном шумско-привредном основом утврђују се посебни услови и начин газдовања тим шумама и шумским земљиштем у складу са наменом тих зона и прописаним мерама заштите.
Највеће површине заштитних шума у Националном парку, налазе се ГЈ „Звезда” у резерватима и мелиоративно – заштитној ГЈ „Рача”. То су претежно врло стрми одсеци према Дрини, где није могуће пошумљавање због каменитог тла и великих нагиба, али где се формирала специфична пионирска вегетација камењара и сипара. Ову вегетацију неопходно је очувати како због заштитне функције, тако и због улоге ових шумских заједница у одржавању и развоју фонда дивљачи. У овим шумама се планира коришћење само случајних приноса уколико дозвољава нагиб терена и положај шуме. Дозвољавају се сви мелиоративни радови који доприносе побољшању шумског фонда или превођење шуме намени. Планирају се и пошумљавања одговарајућих голети.
Заштитним шумама сматраће се и, овим планом утврђен, шири појас око заштићених објеката природе којима се обезбеђују услови за заштиту резервата, али дозвољава и привредно газдовање шумама које ће се утврдити шумско привредним основама у складу са наведеном наменом.
У Националном парку заступљене су и шуме других намена: арборетуми, огледна поља, ловно-узгојни и научно-истраживачки ловни резервати. Ове површине утврђују се шумско-привредним основама, а уређење и коришћење посебним пројектима.
б) Семенски објекти. Подручје Таре сматра се најквалитетнијом семенском базом Србије, пре свега четинарских врста, јер располаже са 5 аутохтоних четинара (јела, смрча, Панчићева оморика, бели бор и црни бор). На подручју Националног парка издвојено је 14 семенских састојина са укупном површином од 201,69 ha. У већини семенских састојина спроводи се заштита генофонда као изузетног републичког семенског потенцијала. Семенске састојине издвајају се са циљем да се у што краћем времену оствари максимална и економична производња семена високог генетског и физиолошког квалитета. Овим планом утврђују се састојине издвојене још 1960/1961. године. Радови на уређењу семенских објеката вршиће се у складу са законом према упутствима генетичара и узгајивача, а на основу резултата научно-истраживачког рада који се у овим шумама обавља у континуитету од 1981. године.
в) Парк шуме у Националном парку обухватају шумске површине у оквиру грађевинских подручја у укупној површини од 141,09 ha. То су шуме јеле, смрче и букве са високим степеном очуваности (Тара, Црни врх) и мешовите шуме белог и црног бора на Калуђерским барама. Зависно од намене, парк шуме ће имати различите површине, карактер, односе врста, саобраћајну опремљеност, унутрашњу мрежу путева и стаза, опремљеност одговарајућом сигнализацијом и објектима итд. Све ово, за сваку парк шуму, планираће се посебним пројектом уређења и коришћења. У складу са наменом и циљевима газдовања овим екосистемима, изводе се и мере на заштити, очувању и унапређењу њиховог стања. 
 
г) Огледна поља. У циљу изучавања и истраживања састојина, њихових оптималних стања и прирасних могућности, у оквиру Националног парка, издвојено је више сталних огледних површина, чије је обележавање, премери и научна обрада података, у надлежности Шумарског факултета у Београду. 
 
Заштита вода и изворишта водоснабдевања. Сви водотоци у Националном парку третираће се као вода I класе. Сви извори на Тари који су посебно заштићени и који се налазе у II степену заштите сматраће се заштићеним.
На подручју Националног парка налазе се три велике заштитне зоне изворишта водоснабдевања од којих су две највећим делом у II степену заштите:
(1) заштитна зона хидроакумулације Крушчица, чије је највећи део под шумама у државном власништву. У овој зони не постоје стална насеља, сем појединачних летњих станова и локалитета на коме се налази шумарска кућа са пратећим објектима и налази се у целини у II степену заштите;
(2) заштитна зона хидроакумулације Рача, мања акумулација на реци Рачи, обухвата слив реке Раче у Националном парку. Највећи део ове површине је под шумом у државном власништву и на њој се налазе резервати „клисура Раче”, природни меморијални споменик „Борово Брдо”, планирани арборетум и др. Према општим режимима заштите ова зона се налази у рангу II и III степена заштите.
Заштита ловне фауне. Граница ловно-привредног подручја поклапа се са границама Националног парка, а ловно-привредна основа ће утврдити границе заштитне зоне. Ловиште обухвата површине постојећих ловишта.
Ради побољшања услова опстанка и омогућавања научног истраживања биологије врста, мерама заштите и узгоја обухватају се све ловне врсте, а нарочито врсте које су карактеристични представници заштићене ловне фауне: медвед, дивокоза и срна.
Просторним планом се предвиђа формирање два типа ловних резервата: ловно-узгојни и научно-истраживачки.
Ловно узгојни резервати формирају се ради обезбеђења неопходних услова за опстанак појединих врста дивљачи, као и склоништа у одређеним фазама животних циклуса у којима се забрањује лов, узнемиравање дивљачи, грађевинских радова, и друго, а дозвољава изградњу хранилишта, солишта, стаза, чека за осматрање и сл. и радови на мелиорацији станишних услова за сваку врсту дивљачи. То су:
(1) резерват за медведе који обухвата стрме падине Звезде, од Бруснице до Дервенте и поклапа се са природним резерватима „Кањон Бруснице”, „Звезда” и „Клисура Дервенте”, а затим се простире одсеком према Алугама и иде стрмим странама према Дрини, преко клисуре реке Рача, до одсека према Солотуши;
(2) резерват за дивокозе, који се поклапа са делом резервата за медведе, природним резерватом „Звезда” и налази се на делу Велики крај. Карактерише се веома повољним прехрамбеним могућностима целе године и нису потребни неки обимнији радови на побољшању услова станишта;
(3) резерват за срне, у пределу између стрмих страна око Брусничког потока са западне стране и североисточних делова који падају ка Дрини, на подручју села Јагоштица.
У заштитној зони предвиђа се резерват за срне, у пределу Доброг и Љутог поља.
Научно-истраживачки резервати су предвиђени као једна од узгојно-заштитних мера у циљу бољег упознавања са одређеном врстом дивљачи (посматрање и проучавање биологије дивљачи). Ови резервати су формирани и на подручјима која нису сасвим карактерстична за поједине врсте како би се установило у којој мери су прилагодљиве на нове услове станишта:
(1) резерват за дивокозе обухвата мању површину испод Козјих стена, односно део одељења ГЈ „Рача”;
(2) резерват за срне обухвата станишта изнад Мале Батуре, део одељења 25, 26, ГЈ „Црни врх” и „Понор” код Митровца, део одељења 51, 52, 53 ГЈ „Тара”;
(3) резерват срна и дивокоза обухвата локалитет Ђанићи на обали Перућачког језера, односно део одељења 33, ГЈ „Звезда” и државно земљиште у заштитном појасу хидроакумулације.
У оквиру предложеног резервата „клисура Рзава” у заштитној зони у селу Заовине препорука је да се формира научно-истраживачки резерват за медведе.
Заштита ловне фауне спроводиће се кроз ловно-привредну основу Националног парка у складу са Просторним планом.
Све ове површине налазе се у седам предеоних и две културно-историјске целине: подручје Јагоштице, Црни Врх, Клисура Дервенте и Дрине, Рача, Под Горушицом, Црвени Поток, Рачанска Шљивовица, културно-историјска целина центра Седаљка у Растишту и културно-историјска целина манастира Раче.
Предеоне целине (на основу материјала ПП Националног парка „Тара”, „Службени гласник СРС” број 3/89) :
(1) I – Подручје Јагоштице (2.153,13 ha) чија је граница утврђена са унутрашње стране, границом резервата „Клисура Дервенте”, „Звезда” и „Кањон Бруснице”, а са спољне, према селу Растиште иде од републичке границе северозападном границом одељења 72, 75, 76, 87, 92, прелази на источну границу одељења 91, ГЈ „Црни врх”, затим путем Предов крст – Јагоштица долази до границе одељења 31, ГЈ „Звезда” одакле источном границом ове ГЈ одељењима 31, 32, 34, 37 и одељком „г” одељења 3 стиже до границе резервата „Звезда”;
(2) II – Црни врх (2.959,50 ha), која обухвата целу ГЈ „Црни врх” са свим приватним енклавама осим одељења која су обухваћена предеоном целином Јагоштица (одељење 73, 74, 88, 89, 90, 91);
(3) III – Клисура Дервенте и Дрине (1.331,25 ha), чија граница прелази од Чемеришта границом КО Коњска река и КО Растиште до спољне границе одељења 19, ГЈ „Тара”, којом иде до границе са одељењем И, од ове тачке иде горњом ивицом одељења 1, 2, 4, 5, 8, затим сеоским путем преко приватног земљишта на Ражњу до границе одељења 9, одакле иде горњом границом одељења 24, 23, 22, 21, 20 ГЈ „Рача” до приватног поседа на Ослуши одакле иде горњом границом клисуре, преко приватног поседа до одељења 16, чијом границом се спушта до границе Националног парка којом се враћа на запад до границе резервата „Клисура Дервенте” границом резервата и одељења 25, долази до сеоских путева изнад засеока Алуге којима, обилазећи насеље стиже од границе одељења 3 ГЈ „Тара” чијом границом, сеоским путем, границом ГЈ „Црни врх” се спаја са почетном тачком;
(4) IV – Рача (705,20 ha), која обухвата одељења; 6, 7, 9, 10, 11, 16, 17, ГЈ „Рача”, одељења 15, 16, 17, 18, 19, 20, 21, 22 и ГЈ „Калуђерске баре”, приватно земљиште, на одсеку, испод Јасиковице у сливу Солотуше између границе Националног парка и границе зоне специјалне намене (осим површине планираног резервата „Клисура Раче”);
(5) V – Под Горушицом (146,80 ha), која обухвата одељења 27, 30, 31, 36, 37, 50, 51, 52 ГЈ „Тара”, осим резервата „Под Горушицом”;
(6) VI – Црвени поток (84,85 ha), која обухвата одељења 62, 63, 65, 66, 67, 69, ГЈ „Тара”, осим резервата „Црвени поток”;
(7) VII – Рачанска Шљивовица (82,59 ha), која обухвата одељења 155, 156, 157, 158, 161, 162 ГЈ „Тара” осим резервата „Рачанска Шљивовица”.
Културно-историјске целине4:
(1) VIII – центар Седељка у Растишту (50,00 ha), која обухвата налазишта стећака у Растишту изнад цркве, десно поред пута ка Јагоштици и изнад Седељке ка Алугама, заједно са црквом, центром села Растиште – Седељка, групацијама очуваних кућишта са вредним објектима народне архитектуре, малом хидроелектраном и потоком и представља атрактивни туристички и рурални центар подручја Националног парка;
(2) IX – Шири простор око Манастира Раче (око 217 ha) обухвата шумовите обронке који се стрмо спуштају ка уској долини реке Раче, односно одељења 1, 12, 13 и 14 ГЈ „Рача”. Манастир Рача из XIII века обновљен у XVI веку, културно добро од великог значаја (8,53 ha), обухвата манастирску цркву, највећи део манастирских пољопривредних површина и манастирске објекте; заштићена околина манастира Рача. За овај споменик културе је дефинисан простор површине од око 217 ha (карта са границом заштићене околине је у прилогу Студије). Заштита је проглашена одлуком Скупштине општине Бајина Башта, чији су саставни део посебно прописане мере заштите овог простора.
3) Зоне III степена заштите
Зоне III степена заштите обухватају 8.493,86 ha, 44,30% од укупне површине Националног парка, и то:
(1) државне шуме ван I и II степена у ГЈ „Звезда”, „Црни врх”, „Калуђерске Баре” и ГЈ „Рача” и мањи део приватних шума;
–––––––––––––––
4 Према ПП Националног парка „Тара”(„Службени гласник СРС”, број 3/89).

	(2) пољопривредне површине (око 1300 ha);
(3) грађевинска подручја туристичких центара: Калуђерске Баре (430 ha), Шљивовице (210 ha), Митровац (160 ha), Ослуше (240 ha), викенд зона Крње Јеле – Метаљке и засеока (Јасиковице, Пашића, Иглића и Омара) села Солотуша.
У складу са одредбама наведеног Закона, а за потребе израде Просторног плана подручја посебне намене НП „Тара”, сви природни споменици, видиковци и непокретна културна добра треба да буду заштићени у режиму заштите III степена. 
 
Природни споменици:  
(1) Природни меморијални споменик „Борово брдо” штити се као место формирања Прве рачанске партизанске чете;
(2) Група стабала на локалитетима „Под голим дрветом”, „Јабучица-Склопови”, „Алушка планина” и појединачна стабла оморике која се налазе на локалитетима под Омаром, код Великих ливада, на Црном врху, на Тари, на Растишу, на Смиљевом брду;
(3) пећина „Топла пећ” у резервату „Звезда” у кањону Дрине (дужине 90 м). Генерално се заштићују и све постојеће пећине и јаме (јама у Чуковини, понор на Миторвцу звекаре на Мекотама и Великој ливади). У заштитној зони су Перућачка и Словачка пећина;
(4) Од водотока посебно се штите: Брусница, Караклијски и Батурски Рзав и Рача. Вредност ових водотока и потреба њихове заштите заснивају се на физичким и хемијским својствима вода, карактеристикама речних токова као посебних биотопа, значају за напајање дивљачи и њиховој изузетној пејзажној атрактивности и динамици;
(5) термални извори „Лађевска врела” (у резервату „Клисура Раче”);
(6) водопади Скакавац на Караклијском Рзаву.
Извори регистровани Просторним планом за потребе појилишта, противпожарне заштите и водоснабдевања сматраће се заштићеним и могу се користити само у складу са планираном наменом уз обезбеђење општих мера заштите природе. Извори и врела у зонама са првим степеном заштите чија намена није посебно утврђена Просторним планом сматрају се у целини заштићеним.
Видиковци. Сви изразити планински врхови, природни видиковци, изразите формације стена у кањонском делу сматраће се видиковцима (у смислу природних споменика) с тим што се посебно штите: Велики крај у резервату „Звезда” са видиковцем код ловачке колибе и на врху „Кићак”, Смиљевац са видиковцима код ловачке колибе на крају пута и Биљске стене; Козје стене; Сумбилића врх; Витмировац; Козји рид.
Видиковцима ће се у планском смислу сматрати и све осматрачнице утврђене елаборатом о против-пожарнној заштити Националног парка.
У просторно-функционалним целинама ван I и II степена заштите:
А. Растиште – Висока Тара (2.950,57 ha), која обухвата део сеоског атара претежно у приватном власништву. Границе су утврђене границама предеоних целина Јагоштица, Клисуре Дервенте и Дрине у II степену заштите. На истоку граница иде сеоским путем Алуга-Камењар, до локалног пута Л4, Тарске трансферзале до одељења 106 ГЈ „Црни врх”, затим на југу и западу иде границама одељења 105, 104, 107, 109, 112, 111, 98, 97, 96, 95, 94, 93, 92 и 91 ГЈ „Црни врх” од Предовог Крста, затим деоницом Тарске магистрале до одељења 31, па границама одељења 31, 32, 34, 35, 36 ГЈ „Звезда”, на северу иде границом 3, 21 ГЈ „Звезда” до пута Перућац – Растиште и одељења 24б до Алуга. На овом простору су засеоци села Растиште-Камењари, Луке, Кремићи, Тошићи, Андрићи, Крижевац, Пожар, Јокићи и Алуге са шумским пољопривредним површинама (ливаде и пашњаци, мање оранице);
Б. Равна Тара (5.543,29 ha), шумско-туристичко подручје са туристичким центрима Митровац, Шљивовица, Калуђерске Баре и Ослуша, чије границе су утврђене претходно описаним границама предеоних целина Клисуре Дервенте, Раче и Рачанска Шљивовица у II степену заштите. На овом подручју су заступљене претежно шуме у државном власништву ГЈ „Тара”, „Калуђерске баре” и ГЈ „Рача”, ливаде и пашњаци и грађевинска подручја.
2. Парк природе „Шарган – Мокра Гора”
У режиму заштите I степена (351,98 ha, тј. 3,25% укупног заштићеног подручја) налазе се следећи локалитети (резервати):
(1) „Јеловац” обухвата површину од 56,55 ha. Локалитет „Јеловац” обухвата 20. одељење ГЈ „Шарган”; 
 
(2) Локалитет „Клисура Дубошца” површине 106,01 ha. Граница овог локалитета почиње у тачки Клисуре реке Дубошац у којој се додирују одељења 63, 64 и 65 ГЈ „Шарган” одакле иде западном и јужном границом одељења 63 и јужном границом одељења 62 до коте 723 и наставља локалним путем ка североистоку до границе одељења 63, наставља на север и северозапад северном границом одељења 63 и 64, скреће на југ западном границом одељења 64 и стиже до почетне тачке;
(3) „Ограђеница”, површине 73,12 ha. Овај локалитет обухвата одељење 38/део и 47. ГЈ „Мокра Гора - Кршање”;
(4) „Међедова љеска”, површине 123,98 ha обухвата одељење 46/део, 48 и 49 ГЈ „Мокра Гора – Кршање”. 
 
У режиму заштите II степена (1.187,46 ha, тј. 10,98% укупног заштићеног подручја) налазе се следећи локалитети:
(1) „Шишатовац” површине 115,94 ha обухвата шумска одељења 34, 35 и 36 ГЈ Шарган. 
 
(2) „Ђога – Козја стена” обухвата површину од 474,71 ha. Граница овог локалитета почиње у тачки у којој се спајају одељења 51 и 55 ГЈ „Мокра Гора – Пањак” и наставља даље на исток обухватајући одељења 55 и 59 и стиже до најисточније тачке одељења 59 где скреће на североисток вододелницом на потезу Ђога до јужне границе одељења 62, скреће на запад јужном границом овог одељења и северном границом одељења 60, наставља на запад, обухвата одељење 65 и наставља северном границом одељења 60, 54, 53, скреће на југ западном границом одељења 52 и 51, скреће на исток јужном границом одељења 51 и стиже до почетне тачке. 
 
(3) „Кречњачко брдо Вао” површине 157,01 ha. Граница овог локалитета почиње у тачки где се спајају одељења 39 и 40 ГЈ „Мокра Гора – Кршање” и граница природног добра и иде на југ до локалитета Ограђеница у првом степену заштите и наставља северном, источном и јужном границом овог локалитета, стиже до границе природног добра и наставља њом ка истоку до одељења 36, ГЈ „Мокра Гора - Пањак”, обухвата га и иде до ушћа безименог потока у Камишну реку и наставља шумском границом до одељења 49 ГЈ „Мокра Гора – Кршање”, скреће на запад и југ спољном границом овог одељења и локалитета Међедова љеска у првом степену заштите, обилази 49 и 48 одељење и наведени локалитет до границе природног добра, наставља на запад и југ и стиже до почетне тачке. 
 
(4) „Тусто брдо – Божурица” површине 432,12 ha. Граница овог локалитета почиње у најсевернијој тачки у којој се спајају одељења 52 и 56 ГЈ „Мокра Гора” – Кршање”, иде на запад северном границом одељења 52, стиже до границе природног добра и наставља њом до најјужније тачке одељења 55 и наставља ка југоистоку локалним путем до потока Суводол, наставља ка југу пратећи овај ток до ушћа у Постњски поток, наставља локалним путем ка југоистоку, стиже до северне границе одељења 56, скреће ка запад и стиже до почетне тачке. 
 
У режиму заштите III степена (9.274,29 ha, тј. 85,76% укупног заштићеног подручја) су сврстани делови КО Мокра Гора, КО Кремна, КО Семегњево и КО Зауглине, на осталом делу Парка природе „Шарган-Мокра гора”.
Посебно се напомиње да је Студијом заштите природе за ППППН НП „Тара” (Завод за заштиту природе Србије, март, 2009. године) поред наведених заштићених површина, које су и Уредбом о заштити природног добра утврђене, напоменуто да постојећом (последњом) Уредбом није валоризован у смислу биодиверзитета простор од око 6.000,00 hа за колико је подручје под заштитом проширено. Валоризацијом овог подручја за просторни план, наводи се у Студији, утврђено је да за део површине од 290,19 hа да на локалитетима Карајића – Бара – Љуто Поље, Братешина поток – Милошевац и Клисура Белог Рзава, треба успоставити режим другог степена заштите, са наменом заштите биодиверзитета и одрживог коришћења простора у шумарству и ловству. Тако би укупна површина предложена за плански акт под режимом заштите другог степена износила била 1.487,65 hа. 
 
С обзиром на то да у Студији нису јасно наведени критеријум и представљене вредности на основу којих се предлаже сврставање наведених подручја у други режим заштите, ППППН утврђује обавезу детаљне валоризације подручја Парка природе Шарган – Мокра Гора, у целини, у складу са законском процедуром, на основу које би се могла извршити нова категоризација режима заштите на подручју Парка природе. 
 
3. Предео изузетних одлика „Заовине”
У режиму заштите I степена (58,26 ha, тј. 0,93% укупно заштићене површине) налазе се следећи локалитети (резервати):
1) „Змајевачки поток” обухвата површину од 3,91 ha. Налази се изнад самог ушћа Јајачког потока у Змајевачки, изнад сеоских воденица засеока Лазићи, на катастарским парцелама 2067/1, 2067/2 и 5167;
2) „Врањак” обухвата површину од 3,98 ha, на катастарској парцели 2429/1; 
 
3) „Кањон Склопови” реке Бели Рзав обухвата површину од 50,37 ha. Kао значајан објекат геонаслеђа, почиње код коте 691 m, низводно од школе у Ђурићима. Улаз у кањон је непосредно испод засеока Трифковићи који лежи на 820-860 m н.в. Границa овог локалитета почиње од коте 780 m у долини потока Врело (Кустин До), иде на исток преко ушћа овог потока у Бели Рзав. Правом линијом избија на коту 840 m, одакле повија на југ пратећи ову изохипсу и избија на границу природног добра. Одавде повија на запад, југозапад, око 100 m јужно од Марића воденице, а затим из долине Белог Рзава прати границу природног добра до пресека са изохипсом 800 m, одакле повија према истоку пратећи ову изохипсу и скреће према северу одсеком Склопова до почетне тачке.
У режиму заштите II степена (1.160,13 ha, тј. 20,74% укупно заштићене површине) налазе се следећи локалитети:
1) „Остењак Равна стена – Тетребица” обухвата површину од 601,58 ha, и простире се од Града на северу до Тетребице на југу, укључујући и део кањона Белог Рзава, који се не налази у режиму I степена заштите. Граница овог локалитета почиње од највише тачке акумулације на Баранском потоку и иде према истоку макадамским путем, пресеца локални пут у долини Белог Рзава и од воденице повија према југу пратећи локални пут према Полому. Даље иде до тачке пресецања овог пута са изохипсом од 900 m, а затим према југу наставља локалним путем према Ђурићима и коти 1081 m. Одатле се у правцу југа спушта према Склоповима, а даље повија ка северу пратећи одсек у кањону Белог Рзава пресецајући кањон код ушћа Безименог потока који извире испод коте 1208 m. Затим прати корито овог Безименог потока до изохипсе 780 m и пратећи изохипсу повија према југу до пресецања локалног пута Божурице – Бараковац. Одатле наставља на запад, пресеца локални пут према Шијаковици и даље прати државну границу ка Црвеним стенама. Одатле скреће право на север пратећи изохипсу 1090 m скреће на исток пресецајући локални пут и стазу према Рујевицама. Наставља према истоку пресецајући изохипсу од 900 m спушта се на изохипсу од 860 m и њом наставља колским путем на север до гробља у Трифковићима и даље до школе у долини Белог Рзава. Одатле повија према западу и прати јужни обод акумулације на Баранском потоку до почетне тачке.
2) „Јањач” (1473 m) обухвата површину од 258,90 ha, и налази се на крајњем северозападу КО Заовине, између локалитета „Студенац”, режима I степена заштите, и границе општине. Граница овог локалитета почиње од изохипсе 1360 m у засеоку Јефтићи, и наставља ка југоистоку преко Дикаве пресецајући изохипсу 1300 m скреће на југозапад пратећи државну границу. Гребеном Јањача према југоистоку се спушта до изохипсе од 1090 m, затим пратећи ту изохипсу повија на север и затим на северозапад до локалног пута Печенице – Горње Караклије. Прати тај пут и наставља путем Горње Караклије – Доње Караклије до одвајања и прати даље пут ка М. Батури до границе са Националним парком Тара. Од те тачке прати границу Националног парка ка западу све до државне границе и почетне тачке описа. 
 
3) „Тренице” обухвата површину од 18 ha и налази се на левој обали а у горњем току Поповића потока, који се улива у Спаића језеро, и јужно од коте 1142 m. Граница овог локалитета почиње од пресека изохипсе 1000 m и локалног пута према Метаљки, а затим прати овај пут према истоку, а затим од тачке која је 150 m источно од пешачке стазе, која води Овсјеку, граница правом линијом скреће на север у долину Поповића потока и затим прати долину овог потока према западу до пресека са изохипсом 980 m, а потом пратећи ову изохипсу излази на почетну тачку.
4) „Поповића поток”, површине 10,49 ha, налази се у доњем току Поповића потока у непосредној близини засеока Поповићи. Граница овог локалитета почиње на саставу пешачке стазе и локалног пута Ђурићи – Поповићи, а затим иде према истоку- југоистоку пратећи пешачку стазу до пресека са изохипсом 940 m, а затим пратећи ову изохипсу излази на локални пут од Метаљке према Поповићима и у долину Поповића потока. Пратећи долину овог потока и локални пут према Поповићима до пресека са изохипсом 820 m, а затим правом линијом према југу излази на локални пут Ђурићи – Поповићи и пратећи овај пут излази на почетну тачку.
5) „Глог” обухвата површину од 271,16 ha. Налази се на крајњем истоку Заовина, где преко Милошевца и Зборишта гравитира ка Мокрој Гори. Граница овог локалитета почиње у Лазићима од коте 794 m, односно од ушћа Јајачког у Змајевачки поток. Креће према северу пратећи узводно Јајачки поток до тачке пресецања локалног пута према Чукари и потока насталог од извора Бијела Вода. Одатле повија према истоку пратећи долину крајњег левог изворишног крака Јајачког потока до самог изворишта. Одатле повија на исток – југоисток изохипсом 1200 m и излази на изворишни део потока Дубоки до. Узводно потоком излази на границу природног добра, односно границу општина Бајина Башта и Ужице, и прати је до повременог тока источно од Никшића Преседа. Даље прати овај повремени ток до коте 981 m, где повија на југозапад ка Пасјој коси и прати изохипсу 1140 m до коте 1142 m, и гребеном Пасје косе ка западу спушта се на изохипсу 980 m. Одатле се правом линијом правцем југозапад - североисток спушта на Змајевачки поток и његовим током долази до почетне тачке. 
 
У режиму заштите III степена (5.046,20 ha, тј. 80,55% укупног заштићеног подручја) налазе се остале површине под шумама, ливадама и пашњацима у пределу изузетних одлика „Заовине”. 
 
4. Парк природе „Златибор” (део у границама ППППН НП „Тара”)
Локалитети у режиму заштите I и II степена: 
 
1) „Виогор” (режим заштите I степена). Обухвата површину од 94,53 hа и шумска одељења 3 и 4 Г.Ј. „Семегњевска гора”. 
 
2) „Осојница” (режим заштите II степена). Обухвата површину од 475,00,00 hа, а налази се у западном делу природног добра. Почетна тачка границе овог локалитета се налази на ушћу Мораче у Црни Рзав. Одатле иде узводно Морачом до ушћа безименог потока (северно од Чукаре) и наставља коритом овог потока до преседлине између Орлујских гнезда и Висова, одакле се спушта водосливницом на север до потока Баре, сече га и наставља вододелницом на север до Птичије главе где скреће на запад вододелницом до ушћа два безимена потока и наставља коритом овог водотока до ушћа у Суљевац, где наставља вододелницом на запад до коте 890 (Гувништа) где скреће на север пратећи гребен до Паљkе одакле скреће праволинијски до Пањачке њиве (963), а одатле водосливницом на западу до Дубраве, наставља његовим коритом и коритом Јођовића потока до његовог ушћа у Црни Рзав и наставља даље узводно пратећи десну обалу Црног Рзава до почетне тачке. 
 
3) „Виогор – Гуштерица” (режим заштите II степена). Локалитет је површине 74,90 hа, а обухвата шумска одељења 7 и 45 Г.Ј. „Семегњевска гора”.
У режиму ΙΙΙ степена заштите налази се преостала површина катастарске општине Семегњево, изузев њеног крајњег северозападног дела ка Парку природе „Шарган – Мокра Гора”.
5. Културна добра
1) Културна добра на делу подручја општине Бајина Башта 
 
На подручју Националног парка за заштиту културних добара издвојено је око 50,0 ha, чиме се обухватају сви археолошки локалитети и други споменици.
(1) Манастир Рача из XIII века, непокретно културно добро од великог значаја (8,53 ha), обухвата манастирску цркву, највећи део манастирских пољопривредних површина и манастирске објекте;
(2) Солотушки град из средњег века;
(3) Некрополе у Растишту – локалитети „Гајеви”, „Урошевина” и „Пристоје” у засеоку Алуге;
(4) школа у Растишту – на Седаљки;
(5) некрополе у Заовинама (локалитет „Биљег”); 
 
(6) објекти народног градитељства измештени из Заовина на Калуђерских Бара и у насељима Јагоштица и Растиште.
У делу заштитне зоне Националног парка која припада општини Бајина Башта, статус заштићеног објекта има некропола стећака у Перућцу, локалитет „Мраморје”, из средњег века, проглашена за непокретно културно добро од изузетног значаја. Поред ње, евидентирани су локалитети и објекти:
(1) некрополе у Геочићима (локалитет „Ридови-мраморје”), Бесеровини (локалитет „Селишница”);
(2) народна архитектура, стамбена и економске зграде у Заовинама и Перућцу;
(3) споменици и спомен обележја из НОБ-е и ратова за ослобођење на подручју насеља Рача, Солотуша, Заовине: Рача – спомен чесме испред задружног дома и на месту званом „Кучане”, гробница на путу између Калуђерских бара и Бајине Баште на Тари и спомен плоча палим борцима НОБ-е и жртвама фашистичког терора на згради задружног дома; Солотуша – спомен чесму испред школске зграде и задружног дома; Заовине – спомен костурница (капела) посвећена изгинулим у Првом и Другом светском рату, у засеоку Јездићи; 
 
(4) школе у Рачи, Перућцу и Солотуши грађене почетком XIX века;
(5) објекти народног градитељства на Калуђерским Барама измештени приликом градње реверзибилне хидроелектране у Заовинама;
(6) скромније цркве брвнаре, грађене крајем XVIII и почетком XIX века треба штитити, јер представљају одраз времена у коме су настале.
2) Културна добра на делу територије општина Ужице 
 
Археолошки локалитети на делу територије општине Ужице:
(1) Мокра Гора: Лок. „Црквина”, Којадиновићи; Лок. „Црквина”, Илићи; Лок. „Црквина”, Пањак; Лок. „Грчко гробље”, Карасалија;
(2) Кремна: Лок. „Мисаиловића поље”, евидентиран археолошки локалитет; Лок. „Црквине 1 и 2” , евидентиран археолошки локалитет; Лок. „Ерића гробље‘‘; Лок. „Гробљанско брдо”; Лок. „Мољковића хан‘‘, споменик културе од изузетног значаја („Службени гласник СРС” број 28/83); Лок. „Четири шанца из првог српског устанка‘‘;
(3) Биоска: Лок. „Гробље у Јанковићима”;
(4) Врутци: Лок. „Сеоско гробље”.
Утврђена непокретна културна добра на делу ужичке општине:
(1) Кремна, Кућа Гвоздена Мољковића, споменик културе од изузетног значаја; Мољковића чесма, споменик културе; Основна школа у Мољковини, споменик културе; Окућница породице Панић, споменик културе.
Евидентирана непокретна културна добра на делу ужичке општине:
(1) Кремна, Ерића кућа; Тарабића кућа; Кућа Курлагић Славомира; шанчеви из првог српског устанка 
 
Сакрални објекти на делу ужичке општине:
(1) Црква Светих апостола Петра и Павла у Биоски;
(2) Црква Вазнесења Господњег у Мокрој Гори.
Од наведених непокретних културних добара у заштитној зони НП „Тара” регистровани су и евидентирани:
(1) Мољковића хан у Кремнима из 18. века, културно добро од изузетног значаја;
(2) евидентирани археолошки локалитети у Кремнима – локалитети „Мисајловћа поље”, „Црквине 1”, „Црквине 2”;
(3) сакралне грађевине у Мокрој Гори (засеок Кршање) и Биоској из 19. века;
(4) некрополе у Мокрој Гори (локалитет „Марково поље, Римски гробови”), Кремнима (локалитет „Стаменића гробље”);
(5) народна архитектура, стамбена и економске зграде у Заовинама и Перућцу;
(6) споменици и спомен обележја из НОБ-е и ратова за ослобођење на подручју насеља Кремна и Мокра Гора: Кремна – шанчеви и утврђења из Првог српског устанка на приватним имањима, добрим делом сачувана и спомен-плоча палим борцима НОР-а; Мокра Гора – спомен плоча палим борцима НОР-а.
3) Културна добра на делу подручја општине Чајетина
Проглашена непокретна културна добра на територији општине Чајетина:
(1) Самегњево – центар села са црквом брвнаром и старом школом. 
 
Евидентирани споменици културе на територији општине Чајетина:
(1) Семегњево; Кућа Милана Костића; Кућа Милојка Костића; Кућа Зорана Милинковића; Кућа Радојице Поповића; Вајат Зорана Милинковића. Сва наведена културна добра у Семегњеву налазе се у оквиру подручја које је предложено за заштиту као Парк природе „Златибор”, ван подручја првог и другог степена заштите природе. 
 
Сва проглашена и евидентирана културна добра на простору Националног парка, изузев заштићене околине Манастира Рача (ранијим Просторним планом сврстана у I и II степен заштите), према ставу из Студије заштите природе, сада припадају подручјима III степена заштите: 
 
II. ПОЉОПРИВРЕДA
Основни правци развоја пољопривредне производње су повећање и унапређење сточарства, крмног биља и одређених врста воћа, поврћа и лековитог биља. Тиме се најрационалније користе постојећи потенцијали за обезбеђење потребних количина пољопривредних производа за локално тржиште, потребе туризма, као и пласман тржног вишка. Основу сточарске производње чине: говедарство, овчарство и донекле живинарство. Оријентација на развој сточарства захтева и улагање у мелиорације ливада и пашњака, повећање производње луцерке и детелине, као и концентроване сточне хране. 
 
Планско подручје као изразити сточарски рејон са доминантним површинама под ливадама и пашњацима захтева организовани и усмерени развој сточарства, за које на целом подручју постоје изванредни услови. С обзиром да је простор планине Тара – Националног парка „Тара”, Предела изузетних одлика „Заовине”, дела Парка природе „Златибор” и виших делова Парка природе „Шарган - Мокра Гора” (изнад Креманске и Мокрогорске котлине) врло неповољан за узгајање ратарских и воћарских, култура: 
 
1) у деловима нижим од 1000 m н. в. могуће је узгајање више врста воћака, житарица и кромпира;
2) на висинама од 900 m н. в. и више, могућности знатно сужавају на поједине житарице и кромпир, и то на микро локацијама; 
 
3) за сточарство су повољне ливадске и пашњачке површине у мањим енклавама у Јагоштици, Растишту, на подручју Равне Таре, Креманској и Мокрогорској котлини, Љутом и Добром Пољу, Богдановцу, Шљивовици, Барама, Семегњеву, падинским зонама уз Дрину, и сл., уз обавезу заштите тла од ерозије и заштите шума; 
 
4) падински делови Таре према Дрини, Кремнима и Мокрој Гори морају имати заштитну функцију, те су у том смислу погодни за површине под пашњацима, шумама и у неким случајевима воћњацима.
Имајући у виду постојећа ограничења, недовољно искоришћене природне ресурсе као и опредељење за развој интензивног сточарства, приоритетне активности се усмеравају ка остваривању ефикасније производње, повећању тржишне конкурентности и максималном искоришћавању постојећих потенцијала. При реализацији стратешких опредељења која се односе на заштиту пољопривредног земљишта, интензиван развој сточарства (водећа привредна грана) и имплементацију нове технологије у развоју производње еколошки здраве хране, издвојена су следећа планска решења:
1) конверзију пољопривредног у друго земљиште дозволити изузетно, фазно и селективно, у зависности од атрактивности, а преостале пољопривредне површине сачувати;
2) интензивирање коришћења потенцијала ливада и пашњака за развој сточарства и повећање капацитета стајског говедарства, уз стабилизацију економских услова доношење програма за субвенционисање газдинстава и проналажење стратешких партнера за наступ на страном тржишту;
3) стимулисање процеса концентрације земљишта, стоке и техничких средстава у економски и биолошки виталним сеоским домаћинствима, без обзира на њихов садашњи социоекономски и професионални статус;
4) обезбеђење хране која задовољава потребе потрошача у погледу квалитета и безбедности;
5) усклађивање развоја пољопривреде и руралног подручја са интересима Националног парка Тара и других заштићених подручја, при чему се посебно наглашава потреба обезбеђења „компензација” пољопривредним произвођачима због ограничења која произилазе из режима заштите;
6) креирање „зелене ознаке” - „green range” за пољопривредне производе;
7) формирање партнерских односа на релацији – пољопривредни произвођач - ресторани са циљем формирања „аутентичне понуде подручја Таре, Шаргана, Мокре Горе, Златибора”;
8) стимулисање стварања производа са дефинисаним географским пореклом отварањем производних погона у сеоским срединама;
9) брендирање гастрономских локалних производа;
10) рурални простори са пољопривредом и туризмом, као интегралним делом, уважавајући традицију и спецификум простора, културно наслеђе и традицију, могу понудити нове видове манифестационог туризма – гастро фест, хељдијада, дани клеке и сл.;
11) усклађивање развоја пољопривредне производње према специфичностима праваца развоја и туризма (нови хотели, етно хотели, еко село, дечје одмаралиште на Митровцу, пастирске колибе, голф терени и сл.);
12) усмеравање на коришћење међународних програма и фондова за рурални развој и хармонизацију техничке регулативе ЕУ земаља Централне и Југоисточне Европе и сл., те стварање услова за прилагођавање пољопривредне политике стандардима ЕУ-а;
13) јачање веза пољопривреде и компаративних делатности (туризам, угостељство и сл.);
14) израда пројекта „гастрономске туре”;
15) организовани откуп и промоција сакупљања лековитог биља, бобичастог дивљег воћа и хранљивих плодова, развој откупне мреже и погона за сушење и паковање у сеоским срединама; посебно се напомиње неопходност сталног праћења стања флоре на планском подручју, па се, због очувања биодиверзитета, сакупљање лековитог биља, шумских плодова и бобичастог дивљег воћа може дозволити искључиво у складу са условима надлежног Завода за заштиту природе Србије, у погледу врста и количина;
16) израда пилот пројекта интегралног руралног и аграрног развоја подручја Плана према моделу пејзажне пољопривреде (уз рационалније и наменско коришћење пољипривредног земљишта и диверзификацију економских активности на селу); 
 
17) покретање процеса интеграције на функционалној и интересној основи и компатибилним економским могућностима и потенцијалима општина на којима се планско подручје налази, са суседним општинама у оквиру Региона и трансграничне сарадње и потребу да се са обе стране границе имплементира јединствена политика. 
 
Развој пољопривреде у функцији развоја туризма се на планском подручју јавља као императив, јер је она део укупног туристичког потенцијала руралних простора. У том правцу ће се развијати разнолика пољопривредна производња, како за потребе снабдевања храном, сировинама и додатном радном снагом. Могуће је подржавање идентитета појединих зона у правцу производње или прикупљања одређених врста пољопривредних и шумских производа: млеко, млечни производи, месо и месне прерађевине, производња воћа и поврћа и сл. Изузетно атрактивну активност представља сакупљање шумског воћа, лековитог биља и гљива, које је и део туристичке понуде, али и програма и садржаја различитих школа у природи, радионица и сл. 
 
С обзиром на основну оријентацију пољопривредне производње на производњу „здраве хране”, постићиће се и склад између еколошких захтева и економских принципа и ефеката, а један од резултата је и производња и понуда хране дефинисаног географског порекла са подручја Таре, Шаргана, Мокре Горе и Златибора. 
 
Наведена планска решења указују на неопходност решавања, до данас, недовољно реализованих радова са циљем усклађивања развоја пољопривреде са просторним и еколошким условима развоја:
1) иновирање катастарског премера и ажурирање података о коришћеним површинама по катастарским културама и власницима земљишта;
2) очување природне плодности педолошког покривача као и предузимање ефикасних мера поправке ниско продуктивних и деградираних земљишта; пошумљавање плитких и еродобилних ораница и нископродуктивних пашњака;
3) повећање сточног фонда;
4) ефикаснија употреба пољопривредног земљишта кроз успостављање функционисања пољопривредног земљишног тржишта (продаја, куповина, закуп); подстицање тржишта земљиштом а мање закуп, јер су закупи најчешће краткорочни и не охрабрују средњерочно и дугорочно улагање, нити развој земљишне инфраструктуре;
5) подстицање процеса укрупњавања, специјализације и интензификације радно способних породичних пољопривредних газдинстава;
6) интензивирање производње и проширење асортимана тржишне понуде поврћа, лековитог биља и других специјализованих пољопривредних култура.
Како је пољопривреда једна од значајнијих компаративних предности планског подручја, њеном развоју треба дати важнију улогу, пре свега кроз развој малих и средњих предузећа и то у следећим правцима: 
 
1) прехрамбена индустрија с вишим степеном финализације (нпр. производња смрзнуте хране и сл.); 
 
2) прерада производа кроз мала породична газдинства (производња и прерада меса, млека, воћа, поврћа, брашна). У складу с основним правцима развоја треба покренути иницијативе за градњу капацитета за прераду, сушење или/и замрзавање поврћа. 
 
1. Планска решења за приоритете просторног развоја




Пројекат

Програм диверзификованог развоја руралних подручја 
 


Основна полазишта и циљеви


У циљу уравнотеженог мултифункционалног сеоског развоја важно је подстицати нове изворе прихода изван традиционалне пољопривреде. Циљеви програма су повећање броја породичних пољопривредних газдинства која имају додатни, одрживи, извор прихода изван конвенционалне пољопривреде, отварање нових радних места за становнике сеоских подручја и повећање привлачности сеоских подручја. Циљ програма и оспособљавање пољопривредника и осталих житеља села за пословно и струковно повезивање (задружно повезивање породичних газдинстава и оснивање сељачких струковних удружења), успешно вођење пословања мањег опсега и успостављање партнерства с другим привредним факторима и управним службама. Програм би ублажио негативне демографске трендова на селу, стимулисањем младе генерације за рад у пољопривреди и за бављење другим економски исплативим и статусно привлачним занимањима и унапређивања општих услова живљења на селу. 
 


Пројекат

Програм Оснивање Савета за рурални развој  


Основна полазишта и циљеви


Формирање Савета за рурални развој омогућило би квалитетнију комуникацију међу свим учесницима процеса руралног развоја и то кроз: осмишљено усмеравање руралног развоја; иницирање отварања нових радних места (непољопривредних делатности) у руралним просторима; стимулисање приватне иницијативе у сектору разних служби, посебно услуга ( ветеринарске станице, пољопривредне апотеке, сервиса за оправку пољопривредне механизације и сл.); формирање савремене Саветодавне службе; иницирање израде програма развоја сеоског туризма; ревитализације етно заната; успостављање нивоа квалитета производа (пре свега, увођењем европских и светских стандарда), иницирања формирања задруга/алијанси по интересним принципима, успостављања агро-мониторинг система; и сл. Савет за рурални развој имао би задатак обједињавања релевантних податка за потребе развоја сточарства - од броја и стања сточног фонда, до расположивих стајских капацитета и површина за испашу. Пружаће информације о потражњи, могућностима пласмана на тржишту, ценама, новим искуствима, примењеним новим методама производње крмног биља, као и пружање логистичке подршке у покретању производње. Поред овога Савет би се бавио и заштитом пољопривредног земљишта у првом реду од прекомерне испаше, предлагањем оптималног броја грла на конкретној површини за испашу, у зависности од стања биљног покривача.


Пројекат

Програм идентификације, реализације и заштите «аутентичних пољопривредних производа» и производа дефинисаног географског порекла


Основна полазишта и циљеви


У циљу одрживог сеоског развоја важно је подстицати аутентичне производе, као део специфичне туристичке понуде. Планина Тара располаже великим потенцијалима за такву врсту понуде.. Циљеви програма су повећање броја породичних пољопривредних газдинства која имају додатни, одрживи, извор прихода, отварање нових радних места за становнике сеоских подручја и повећање привлачности сеоских подручја. Наиме, комплексно сагледавање простора туристичке регије планине Таре указује да би се концептом одрживе пољопривреде уз стимулисање специјализоване пољопривредне производње (производње хране дефинисаног географског порекла, „здраве хране”) утицало на мобилизацију неискоришћених и/или недовољно искоришћених развојних потенцијала, ресурса и традиције уопште. У том смислу неопходно је приступити осмишљеној индентификацији и промоцији безбедоносне хране и хране дефинисаног географског порекла те тиме омогућити адекватан развој ових производњи, као важних елемената и сегмента развоја агробизниса и туризма на просторима планинске регије Таре. На тај начин пољопривреда и туризам се могу експонирати као значајне полуге развоја и оживљења укупних привредних токова. 
 


Пројекат

Програм креирања рибарског села Перућац у функцији развоја туризма и рибарства 
 


Основна полазишта и циљеви


У циљу одрживог развоја важно је подстицати аутентичне производе, као део специфичне туристичке понуде. У том смислу je и програм креирања рибарског села Перућац, које треба да буде централно место риболова на Тари. По својој форми предвиђа се да буде у традиционалном стилу градње са неколико смештајних објеката (рибарске кућице) са угоститељски садржајима, трговинама и рибљом тржницом. Циљеви програма су повећање броја породичних пољопривредних газдинства која имају додатни, одрживи, извор прихода, отварање нових радних места за становнике сеоских подручја и повећање привлачности подручја, што бу утицало на мобилизацију неискоришћених и/или недовољно искоришћених развојних потенцијала. На овај начин пољопривреда и туризам се експонирају као значајне полуге развоја и оживљења простора. 
 


Пројекат

Програм за подстицање примарне производње меса и млека и Програма за подстицање производње производа од меса и млека


Основна полазишта и циљеви


У циљу одрживог развоја руралних простора веома је важно развијати сточарство на просторима ПП НП Тара. У том смислу Програм за подстицање примарне производње меса и млека и програм за подстицање производње производа од меса и млека омогућио би додатни, одрживи, извор прихода, отварање нових радних места за становнике сеоских подручја и повећање привлачности подручја, што бу утицало на мобилизацију неискоришћених и/или недовољно искоришћених природних потенцијала подручја. На овај начин пољопривреда се експонира као значајна полуге развоја и оживљења руралних простора, посебно природних ливада и пашњака за развој говедарства, овчарства и козарства.


Пројекат

Програм успостављања и развијања производње садница линцуре


Основна полазишта и циљеви


Значај започете вишегодишње сарадње између Института за проучавање лековитог биља „Др Ј. Панчић” и Националног парка Тара на програму успостављања и развијања производње садница линцуре као и експерименталне производње ове биљне врсте за потребе ширења њеног гајења у планинском региону Србије а која се одвија у аутентичним еколошким условима природног станишта, на локалитету расадник „Калуђерске баре”, у склопу Националног парка „Тара”, показао је потребу наставка сарадње. Ова сарадња се одвијала кроз више фаза и активности везаних за следеће научно-истраживачке пројекте које су финансирала ресорна Министарства: Министарства науке и заштите животне средине „Фармакогнозијске карте подручја Националног Парка „Тара” и Ваљевског округа, гајење и прерада лековитог и ароматичног биља” (2002-2004.), Национални пројекат Министарства науке и заштите животне средине „Стандардизовани течни екстракт корена гајене линцуре (Extractum Gentianae) и цвета гејене арнике (Extractum Arnicae) за примену у фармацеутској и прехрамбеној и козметичкој индустрији” (2005-2008), као и пројекат Министарства пољопривреде, шумарства и водопривреде Р. Србије „Формирање колекције планинских ретких и угрожених лековитих биљних врста и умножавање линцуре” (2006). Корисник резултата поменутих научних истраживања спроведених од стране истраживача Института Национални Парк „Тара” из Бајине Баште.


Пројекат

Успостављање пољопривредног информацијског система (ПИС)


Основна полазишта и циљеви


Установљење стабилног система праћења и надзора важан је предуслов рационалног коришћења пољопривредних ресурса (земљшта, произвођача, производа и сл). У том смислу задатак пољопривредног информацијског система је да успостави адекватну базу података и развије јединствену информацијску подршку пољопривреди.
2. Основна правила коришћења пољопривредног земљишта
У временском хоризонту плана може се очекивати да ће притисак за пренамену претежно пољопривредног земљишта расти. Конверзија пољопривредног у друга земљишта може да се ограничи на постојеће зоне и локације дуж саобраћајница, а потребне грађевинске и инвестиционе локације треба изналазити у рационалним померањима унутар већ постојећих грађевинских реона. Просторним планом се истиче потреба рационалног коришћења пољопривредног земљишта, што укључује и његову заштиту од непотребне и неконтролисане пренамене. У циљу системске заштите вредног пољопривредног земљишта потребно је успоставити систем трајног мониторинга, како би се прикупила сазнања о стању земљишта и процесима загађења. 
 
Напред наведене стратешке смернице могу се остварити поштовањем правила коришћења пољопривредног земљишта и следећих приоритета:
1) усклађивање пољопривредне производње са основним принципима Националног парка Тара;
2) успостављање правне сигурности власништва над некретнинама осигурањем тачне, поуздане и ажурне катастарске евиденције засноване на стварном стању и усклађене са земљишним књигама;
3) успостављање пољопривредног информационог система ради ефикаснијег управљања земљиштем;
4) при утврђивању грађевинских рејона и пратећих структура чувати квалитетније пољопривредно земљиште;
5) запуштене пољопривредне површине потребно је привести пољопривредној намени;
6) у случају предвидивих опасности за важне функције тла предност треба дати заштити истих испред корисничких интереса;
7) приоритет представља завршавање процеса трансформације земљишта које је у државном власништву и његов прелазак у државно и приватно власништво ради рационалнијег коришћења;
8) повећање површине пољопривредног земљишта по активном пољопривреднику и стимулисање рационалнијег коришћења пољопривредног земљишта укрупњивањем просечних парцела; 
 
9) заштитити и чувати земљиште од утицаја негативних ефеката пољопривредне производње. 
 
У том смислу поштовати принцип да се привредне зграде у функцији пољопривреде смештају:
1) у грађевинска подручја насеља;
2) у грађевинска подручја издвојених привредних зона;
3) у грађевинска подручја појединачних привредних комплекса; 
 
4) изван граница грађевинских подручја на пољопривредном земљишту искључиво основне намене у складу с посебним прописима.
III. шумарство, ловство и риболовство
1. Шумарство
Основна планска решења и правци развоја шумарства Националног парка и заштићених подручја у целини су очување, јачање и проширење шумског фонда и повећање приносних могућности шума.
Јачање и проширење шумског фонда вршиће се пошумљавањем голих површина шумског земљишта, радовима на мелиорацијама деградираних шума и шикара и осталим шумскоузгојним интервенцијама.
Стално повећање приносних могућности шума оствариваће се, посебно за такозване економске шуме Националног парка и других заштићених подручја, применом савременог пребирног газдовања при чему се, преко узгојно и економски одмереног инвентара, постиже максимална и трајна производња дрвета високог квалитета и осталих производа шума уз истовремено јачање хидролошких, антиерозионих, климатских, здравствених, туристичко-рекреативних и других функција шума.
Националног парка са овим планом; и израда програма пошумљавања необраслих и реконструкције деградираних површина на необраслим површинама (погодним за пошумљавање) и изданачких шума погодних за мелиорације садњом, које су у државном власништву, а такође и на површинама у приватном власништву, посебно на подручју КО Јагоштице и Растишта.
У оквиру укупног газдовања шумама на планском подручју, основна планска решења су: 
 
1) очување постојећих и издвајање нових површина за парк-шуме, првенствено у заштићеним подручјима; 
 
2) стална заштита постојећих резервата и заштитних шума и стварање услова за подизање нових заштиних шума, у складу са анализама и опредељењима надлежних служби за заштиту и коришћење шума; 
 
3) обезбеђење услова за спровођење пошумљавања голети и мелиорацију деградираних шума и шикара, посебно у погледу обезбеђења квалитетног семенског и расадничког материјала аутохтоних врста; 
 
4) обезбеђење отворености шума, кроз одржавање и изградњу шумских путева;
5) установљавање / формирање и одржавање ловишта и риболовних подручја, у складу са условима заштите биљног и животињског света, али и просторним условима осталих комплеметарних активности у простору (туризма, у првом реду);
6) комплементарни развој туризма, шумарства и заштите простора, који подразумева обезбеђење услова за пружање угоститељских услуга у мањим смештајним објектима у шуми, уз могућност комплементарних туристичких и рекреативних активности, као и пружања ванпансионских услуга у формираним туристичким центрима. 
 
Реализација ових планских решења односи се на: 
 
1) поред постојећих парк-шума на Митровцу и Калуђерским Барама, у наредном периоду издвајање нових површина за исте или сличне намене. То су пре свега површине на Предовом Крсту, где околне делове постојеће шуме треба издвојити и применити мере газдовања као са парк-шумом, а само површину „седла” Предов Крст хортикултурно уредити према постојећем пројекту и уредити делове подручја око меморијалног споменика „Борово Брдо”, прилазе резерватима, излетничке и туристичке пунктове;
2) у склопу ажурирања Програма управљања Националним парком анализа стања постојећих резервата као и припрема документације за прецизирање режима заштите за нове објекте у зонама I и II степена заштите;
3) регистрација и стављање под заштиту сваког стабла Панчићеве оморике и других врста које су природне реткости као и предела изразитих геоморфолошких облика (клисуре, скакавци, пећине, врела, видиковци);
4) обнављање постојећих огледних поља и формирање нових ради потпунијег обухватања свих разноликости станичних и састојинских прилика;
5) за предстојеће обимне радове на пошумљавању голети и мелиорацији деградираних шума и шикара, благовремено обезбеђење квалитетних селекционисаних семенских материјала аутохтоних врста четинара и лишћара за радове у Националном парку као и за потребе радова у заштитној зони где се планирају највећи шумско-узгојни захвати. Потребно је обезбедити све услове за проглашење нових семенских објеката и неопходних мелиоративних захвата на постојећим на подручју Националног парка;
6) унапређење расадничке производње у Националном парку и у ближој околини где постоје довољне расадничке површине са разноврсним производним асортиманом како по бројности врста тако и по узрасту (старости) садног материјала, редовно врло доброг квалитета;
7) искоришћавање споредних шумских производа под условом да се организује плански и рационалан начин рада, у складу са мерама заштите врста флоре и фауне и обезбеђењем очувања оптималне бројности врста чије је сакупљање и брање дозвољено. Искоришћавање споредних шумских производа дозвољено је на за то планираним површинама, у планираним количинама, са обученим скупљачким кадром и под надзором стручњака и чуварске службе, с тим што би организација која се буде бавила искоришћавањем споредних шумских производа обезбедила и организовала истраживања могућности превођења производње споредних производа са скупљањем;
8) ради обезбеђења отворености шума одржавање досадашњег темпа изградње шумских путева, са што већим учешћем тврдих камионских путева и путева са савременим коловозом;
9) због постојања карактеристичне аутохтоне фауне, за коју су делови Националног парка рефугијално станиште, формирање посебног ловноузгојног подручја Националног парка, за које треба да се установи јединствено ловиште;
10) организовање рибарско-чуварске службе и забрана изловљавања до доношења риболовне основе у водама риболовног подручја Националног парка у акумулацији Крушчица и водотоцима Раче, Дервенте и Рзава;
11) ради унапређења туризма у Националном парку и осталим заштићеним подручјима, у склопу шумарства-развијање угоститељства, планинарског и научног туризма са мањим смештајним капацитетима и могућностима пружања пансионских услуга, преноћишта, исхране и сл. на Митровцу, Предовом Крсту, потезу Вукићевац – Кршањска гора - Ивер, Мокрој Гори, Семегњеву и др.
У газдовању шумама на планском подручју ће се предузимати следеће мере и акције: 
 
1) производну снагу земљишта одржати на високом нивоу и користити потенцијале свих станишта, при чему се стално мора имати у виду делимично заштитни карактер ових шума на плитком карстном земљишту, на коме само постојећи повољни микроклиматски услови омогућују опстанак, обнављање и високу прирасну снагу ових мешовитих састојина;
2) газдовање опрезно спроводити не нарушавајући сувише кохезију шумског масива, односно склоп састојина, дајући предност свему ономе што доприноси побољшању стања у шумама, повећању њихове стабилности и приносне снаге;
3) у свакој састојини тежити стварању оптималног стања у погледу мешовитости, структуре и обраслости, како би се обезбедило трајно оптимално остваривање свих функција шума, а тиме и укупних функција Националног парка;
4) производња у шуми (искоришћавање шума) треба да је у зависности од потребе трајног одржавања оптималног функционалног стања шуме, истовремено, у складу са тим, у свакој састојини поступак са шумом и њено стање треба да омогући у потпуности коришћење потенцијалне производне снаге станишта;
5) посебну пажњу треба поклонити одржавању и заштити природних реткости, међу којима се истичу оморика и тиса у флори, а медвед и дивокоза у фауни овог подручја;
6) научно пратити развитак састојина и усавршавати садашња знања о оптималном стању, те нова сазнања уносити у даљу разраду поступка са шумом;
7) обезбедити заштиту од биљних болести и штеточина, организовањем прогнозне службе, примену мера превентивне заштите и одговарајућим учешћем у научно-истраживачком пројекту „Истраживање појаве сушења шума и изналажење мера за очување најважнијих врста шумског дрвећа у СР Србији”;
8) предузимати мере ради заштите шума од пожара и других елементарних непогода без обзира на власништво, придржавајући се законских прописа, а посебно плана заштите шума Националног парка од пожара, што подразумева техничку опремљеност за превентиву, радио-станице, осматрачнице и све степене интервентне заштите шума од пожара;
9) организовати стручну, потпуну и ефикасну чуварску и ловачку службу ради очувања и јачања постојећег шумског фонда (флоре и фауне) без обзира на власништво, ради спречавања свих видова функционалног обезбеђивања Националног парка (бесправне сече, крчење шума, бесправни лов и риболов, бесправне градње, напасање стоке у забрањеним деловима, приступ, напасање и брст коза у шумама, сви видови загађења средине и сл.);
10) пошумљавањем голих површина апсолутно шумских земљишта повећати површине под шумом, а радовима на мелиорацијама и реконструкцијама деградираних шума и шикара подићи квалитетније састојине са повећаном производњом дрвене запремине уз јачање осталих функција шума.
2. Ловство
Постојећа ловишта представљају:  
1) ловиште „Тара” у НП „Тара”;
2) ловиште „Соко – ревир –„југ” у Пределу изузетних одлика „Заовине”, ловишта „Шарган” и део ловишта „Ђетина” у Парку природе „Шарган – Мокра Гора”; 
 
3) ловиште „Торник – Чавловац” у Парку природе „Златибор”. 
 
У њима ће се наставити активности на развоју ловног фонда и уређења ловишта у оквиру следећег: 
 
1) Дефинисање места и улоге ловне привреде у стратегији развоја организација – Управљача и Корисника, а затим и развоја ширег подручја. У том смислу је потребно урадити детаљније, дугорочне, анализе и процене постојећих капацитета, неопходних додатних улагања, ризика и добити. У осмишљавање и планирање концепција, метода и циљева неопходно је укључити и шири социјални стратус – локалне заједнице и организације, као и друге привредне организације са комплементарним сферама интереса и активностима. 
 
2) Повећање бројности популација гајених врста дивљачи. Активности за постизање овог циља се првенствено односе на побољшање општих услова за живот дивљачи и смањење криволова. Препоручује се такође унапређење мреже ловно-узгојних и ловно-техничких објеката (хранилишта, осматрачница и сл.), а по потреби и формирање ремиза и изношење додатне хране у ловиште.
3) Очување састава, структуре и функционалности природних станишта дивљачи. Фундаментални капитал за развој озбиљне ловно-привредне делатности на Планском подручју чине управо предели очуване природе и природних станишта, па се њиховој заштити и унапређењу мора посветити посебна пажња. Опште препоручене мере за очување природних станишта важе и за станишта дивљачи. С обзиром на изражена дисперзивна кретања многих врста (мрки медвед, дивља свиња, дивокоза, вук), врло је важно очување територијалне и функционалне целовитости еколошких коридора ради несметане комуникације. Географске зоне од посебног интереса за заштиту су исте оне дефинисане за заштиту целокупног биодиверзитета.
4) Побољшање трофејне вредности. Ово је нарочито важно остварити у популацијама „главних” гајених врста – дивокозе, срне и дивље свиње. Основне газдинске активности морају бити усмерене на квалитативно унапређење, односно јачање трофејне вредности. За унапређење трофејне вредности дивљачи, поред обезбеђења максимално повољних срединских услова, не мањи значај има и правилна селекција, оптималан просторни распоред и нормална, стабилна узрасна структура популације.
5) Појачан мониторинг популација дивљачи. За остваривање циљева из претходних ставки, континуирано праћење укупног стања и трендова у популацијама гајених и других врста дивљачи је од пресудног значаја. Стога је неопходно ојачати постојећу чуварску службу и у погледу бројности и материјалне опремљености кадра, али и унапредити њену стручну оспособљеност кроз континуирану едукацију, тематске курсеве и примену знања на терену, у реалним околностима.
6) Диверзификација асортимана ловних врста. Поред постојећих врста које чине базу ловне понуде, за будући развој треба размишљати и о увођењу нових, ловно атрактивних, које такође чине аутохтону ловну фауну ширег простора. Јелен обични (Cervus elaphus) је примарна врста за ову намену. Јелен би био првенствено занимљив за интензиван узгој у ограђеним ловиштима, у комбинацији са дивљом свињом. Поред тога, туристичка атрактивност читавог подручја пружа могућности да се јелен, или нека друга врста дивљачи, валоризује кроз формирање „паркова дивљачи”, чија би основна функција била приказивање животиња у њиховој природној средини и праћење њиховог понашања. Поред реинтродукованих врста, известан потенцијал лежи и у, чини се за сада недовољно ловно валоризованим врстама као што је нпр. вук (Canis lupus). С обзиром да се у нашој ловној пракси он третира скоро искључиво као непожељни предатор ван сваког режима заштите, чини се да није довољно рађено на ловно-туристичкој промоцији и економском вредновању ове изузетно атрактивне дивљачи. 
 
7) Формирање ограђених ловишта ван подручја Националног парка и (изузетно и уз сагласност надлежног завода за заштиту природе). Предности оваквог начина узгоја првенствено се односе на могућност гајења већег броја јединки на мањем простору и боље контроле популације, првенствено у смислу трофејне селекције, здравствене заштите и ефикаснијег коришћења репродуктивног потенцијала гајене(их) врсте(а). На овај начин се за сразмерно краће време обезбеђује довољно бројан фонд дивљачи за организацију групних ловова (на дивље свиње првенствено), а уједно омогућава и узгој јединки врхунске трофејне вредности за појединачни лов. Економска добит из експлоатације ограђених ловишта може бити изузетна. Осим директне добити од одстрела животиња, значајан приход се остварује и кроз терцијерне делатности, услужне и логистичке примарно. 
 
8) Комплементарне активности („супституција примарног циља”). Експлоатација ловних ресурса Планског подручја може се делом реализовати и кроз „неловне” активности. Оне чине допуну укупне ловно-туристичке и туристичке понуде читавог краја и тесно се наслањају на концепције одрживог развоја руралних крајева кроз развој еко-, етно- и других специфичних видова туризма. Активности попут „фото-сафари” тура, посматрање дивљачи у њеној природној средини, учествовање у акцијама заштите и очувања дивљих животињских врста кроз разне едукативне програме, као и лични доживљај дивљине и живог света у њој, снажни су мотиви боравка све већег броја туриста у подручјима неизмењене или мало измењене природе. Поред гајених ловних врста, за реализацију таквих могућности посебно су важне атрактивне врсте крупних звери, као што су вук и мрки медвед (Ursus arctos). Формирањем, пажљивим позиционирањем и одржавањем својеврсних „хранилишта – мрциништа” дуж утврђених коридора дисперзије, намењених првенствено овим крупним предаторима, постигло би се више циљева и потенцијално остварила значајна економска корист: стално доступна храна би смањила притисак предатора на домаћу стоку и обим причињених штета; олакшала би се контрола предаторских популација и њихово стално праћење; кроз могућност за фотографисање и посматрање ових ретких животињских врста од стране туриста, остварио би се приход који се не може реализовати на други начин. Ово посебно важи за мрког медведа, који је због малобројности укупне популације у Србији стављен под строги режим заштите и ловостај током целе године. Постојање хранилишта би имало и директне позитивне ефекте на популације других врста предатора, као и на популације птица грабљивица и некрофагних врста птица. 
 
9) Сарадња са становништвом у смислу развоја смештајне понуде, запошљавања у ловној привреди, туризму и угоститељству, обезбеђења хране за дивљач и друго. 
 
10) Финансијска средства. Диверзификацијом ловно-привредне понуде и пратећих садржаја, уједно се и шири база извора из којих је могуће прибављање потребних средстава. Тако се јавља могућност конкурисања код више државних фондова, али и иностраних фондова, организација и партнера који финансирају развој активности везаних уз ловну привреду. 
 
Што се заштићених простора за узгој дивљачи тиче, поред постојећих: ловно-узгојних (за дивокозе на Звезди, за срне у Јагоштици, за медведе у кањону Дрине) и ловно – научних резервата (за срне „знад Батуре” и „Понор”, за срне и дивокозе „Ђанићи” и за дивокозе „Перило”), ван првог сепена заштите планира се и: 
 
1) прихватилиште за медведе у клисурастом делу долине Белог Рзава, југозападно од Тустог брда;
2) прихватилиште за јелене, на падинама Семегњевске горе и Шаргана. 
 
3. Риболовство
Као риболовне зоне задржавају се:  
1) део Хидроакумулације „Бајина Башта” од бране на Перућцу до Брусничког потока; 
 
2) језеро Крушчица у Заовинама, преко и из које се цело туристичко подручје снабдева водом за пиће; 
 
3) у риболовне воде се сврставају и екосистеми Раче, Дервенте и Рзава. 
 
Имајући у виду да се на планском подручју налазе салмонидне (пастрмске) и салмонидно-ципринидне воде (пастрмско-шаранске), које су представљене како планинским и брдско-планинским водотоцима, тако и стајаћим вештачким хидро-акумулацијама, сам развој спортског риболова треба појединачно усмерити по акватичним екосистемима и у односу на одређене врсте риба. На тај начин, спортски риболов, односно риболовно коришћење, које по усклађивању са процењеним риболовним квотама, представљаће одређени потенцијал развоја Планског подручја.
Међутим, овај развој је могућ само у складу са:
1) поштовањем свих законских одредби које се односе на заштиту природе и животне средине, посебно воде и риба као ресурса и природног богатства;
2) доследном применом верификованих Програма унапређења рибарства;
3) предузимањем мера и активности заштите акватичних екосистема од свих видова загађења и деградације;
4) предузимањем мера и активности заштите фауне риба (заштита природних плодишта, матичних примерака, поштовање ловостаја у периоду мреста, строго придржавање оквира риболова, поштовање прописаних метода риболова и риболовних алата, унапређење риболова по принципу „ухвати и пусти”, планска порибљавања у погледу количина, врста и узрасних категорија, забрана сваког уношења алохтоних, страних врста риба; јачање рибочуварске службе итд.);
5) утврђивањем обавеза, радњи и активности свих релевантних субјеката, посебно рад на едукацији становништва, промоцији заштите и одрживог коришћења фауне риба;
6) обезбеђивањем новчаних средстава за потребе порибљавања, функционисања риболовних служби и унапређења риболовних вода.
Одређени вид развоја се огледа и кроз могућност узгоја риба у рибњацима и који би, поред комерцијалне сврхе, имали улогу и репроцентара, у којима би се производила млађ аутохтоних врста риба, са циљем порибљавања, односно вода у природу. Овакав узгој могућ је на текућим и језерским водама у складу са режимима коришћења простора у зонама заштитћене природе и зонама санитарне заштите изворишта према условима надлежних институција. 
 
IV. ТУРИЗAМ
Планско подручје ће да се профилише као туристичка регија чије ће различитости и посебности представљати њену компаративну предност, на начин да се обједине у јединствено тржишно и просторно повезану целину.
Имајући у виду природне ресурсе, могућности диференцирања туристичке понуде за различите циљне сегменте, основа визије је да у туристичкој понуди буде препознатљива као „еколошка оаза Балкана” са основом у квалитету очуване природе, заштићеним просторима и актуелним захтевима туристичке тражње на глобалном нивоу.
Планско подручје располаже могућностима за развој различитих видова туризма и конкурентних туристичких производа остваривањем постојећих компаративних предности на туристичком тржишту: 
 
1) Боравишни туризам. Изградња нових и реконструкција постојећих смештајних капацитета. Осим тога развијати и пратеће садржаје, (услуге, комуникације, рекреација) и омогућити њихово функционисање у току целе године, чиме се омогућава богатија понуда различитих туристичко-рекреативних програма и садржаја (културни, едукативни, забавни, спортско-рекреативни...) што подстиче и развој екскурзионе туристичке понуде (уређењем излетишта и мрежа рекреативних стаза). Неопходна је нова изградња и реконструкција угоститељских објеката према категоријама опремљености и специфичности туристичке понуде.
2) Бањски, здравствено-лечилишни туризам уз адекватну опремљеност и уређеност центара и капацитета (здравствени, смештајни и угоститељски капацитети, пратећи рекреативни, забавни, етно-програми), уређење рекреативних стаза и излетишта. 
 
3) Конгресни туризам уз адекватну опремљеност и уређеност туристичког центра са акцентом на: конгресне просторе, техничке уређаје и опрему, саобраћајне услове.
4) Транзитни туризам уз изградњу нових, побољшање и диверзификацију постојећих смештајних капацитета, формирање мреже угоститељских објеката према категоријама опремљености и специфичности туристичке понуде, уређење дестинација и унапређење водичке службе, опремање различитим сервисима (оправке и одржавање моторних возила, снабдевање резервним деловима, снабдевање камп и туристичком опремом, сувенири и др.).
5) Културно-манифестациони туризам уз побољшање и диверзификацију постојећих смештајних капацитета, изградњ нових и адекватном опемљеношћу и уређеношћу туристичког центра (сале, угоститељски капацитети, пратећи рекреативни, забавни и етно програми и садржаји). Неопходно је извршити категоризацију објеката.
6) Спортско-рекреативни туризам уз уређење и изградњу купалишта и скијалишта, спортских, рекреационих и других садржаја, као и уређење простора за лов и риболов, спортских и еко-кампова.
7) Дечји и омладински туризам уз изградњу нових, увећање и диверзификацију постојећих смештајних капацитета, уређење центара слободног времена као полифункционалних целина са концентрацијом различитих рекреативних садржаја, уређење спортских и еко кампова, простора за школе у природи, радионице и ликовне колоније, увођење и развој рекреативно-едукативних програма којима се афирмишу природне и створене атрактивности.
8) Излетнички туризам кроз уређивање и опремање излетишта и рекреативних стаза, изградњу угоститељских садржаја, информативних пунктова за поједине делове према специфичностима.
9) Еко туризам уз развој рекреативно-едукативних програма којима се афирмишу природне и створене вредности подручја, презентација објеката и целина од културног и историјског значаја и предузимање неопходних мера за уређивање околине, одређивање могућих локација и садржаја информативних пунктова према специфичностима, развој специфичних облика привремених и стационарних капацитета (етнотуризам везан за катуне, сеоски туризам, еко кампови...), развој специфичних еколошких програма угоститељства и услуга.
10) Сеоски туризам кроз туристичко и комунално опремање села као и активностима развоја специфичних (еколошких, етно...) програма угоститељства, услуга и производње, развој еколошке пољопривреде, развој специфичних облика привремених и стационарних смештајних капацитета (етно, сеоски туризам, еко кампови...), развој пратећих културно-забавних садржаја и програма, развој специфичних манифестација везаних за село (кампови, вашари, фолклорно оживљавање села), развој саобраћајне инфраструктуре, едукација домаћина. Сеоски туризам има скоро неограничене могућности у погледу обогаћивања понуде, јер садржаји могу бити и догађаји из свакодневних радова: косидба, сетва, жетва, посела, свадбе, славе, обичаји и др..
11) Ловни туризам уз изградњу и уређивање ловачких домова и ловачких чека и осталих објеката компатибилних основној функцији, уређивање и опремање ловишта. 
 
12) Риболовни туризам уз изградњу, уређивање и опремање простора за риболов, уређивање и опремање излетишта, утврђивање посебних риболовних режима у пастрмским водама, како би се направио идеалан однос природе и туризма.
13) Бициклизам и пешачење као изузетно развијен део туристичке тражње. 
 
Развојном политиком ће се омогућити равномернија просторна дистрибуција туриста унутар планског подручја, при чему ће се туристичка кретања усмерити ка периферним деловима. На овај начин ће се остварити:
1) смањење притиска на критична подручја у којима су лоцирани кључни туристички мотиви;
2) подстицање туристичке потрошње у новим зонама и локалитетима, чиме се отварају нове пословне могућности, доприноси привредном развоју периферних делова дестинације и повећава запосленост домицилног становништва; 
 
3) промовисање нове, неоткривене или недовољно валоризоване вредности.
На основу просторних елемената планирани су посебни видови туризма у појединим деловима планског подручја, и то:
(1) Зелена линија туризма подразумева: еко, ловни и истраживачки који ће се развијати у стаништима заштићених биљних заједница и животињских врсти. Ови видови туризма ће се развијати у просторима: Звијезда, Црвени поток (Тепих ливада), Караула штула, Црвена стена, Љути брег, Било, Подгорушицом, Рачанска Шљивовица, Брусница, Змајевски поток;
(2) Браон линија рељефа подразумева туристичку валоризацију геоморфолошких ресурса и развој: планинарења, пешачења, спелеолошког туризма, алпинизма, скијања на локалитетима: Кањон Раче, Кањон Белог Рзава, Кањон Дервенте, Кањон Бруснице, Тодосина пећина, Дуга пећина, Видова пећина, Јабучка пећина, Хајдучке пећине;
(3) Плава линија воде подразумева туристичку валоризацију хидролошких ресурса и развој: наутичког туризма, кајака, сплаварења, риболова, одмора и рекреације: Језеро Перућац, Језеро Заовина, Река Дрина, Доње језеро, Река Рача, Бели Рзав, Река и водопад Врело, Залив ушће Дервенте; 
 
(4) Шарена стаза биљних и животињских врста подразумева туристичку валоризацију флоре и фауне и развоја: шетње, пешачења, сакупљања лековитих биљака, лов и риболов: Резервати Националног парка и других заштићених простора, Станишта Панчићеве оморике;
(5) Жута стаза бициклиста уз развој циклотуризма: 24 бициклистичке стазе у дужини од око 400 km;
(6) Љубичасте пешачке стазе које повезују туристичке локалитете са прекрасним видиковцима;
(7) Тиркизна линија неба која спаја видиковце одакле је најлепши поглед на пространства националног парка и осталих делова планског подручја. Видиковци: Козја стена, Биљешке стене, Голубац, Градина, Бјелуша, Мандићи, Бањска стена, Велики Столац, Велики крај, Збориште и др.;
(8) Жута стаза локалитета која спаја археолошке локалитете, сакралне грађевине, музеје и галерије...: Манастир Рача, Солотник средњевековни град, железничке станице Шарганска осмица, Шарган-Витаси; 
 
(9) Наранџаста линија обичаја подразумева валоризацију културе и обичаја кроз развој: фолклора, музике, обичаја, гастрономије, сајмова, манифестација и сл: Кремна, Бачије, Јагоштица, Растиште;
(10) Црвена линија радости која повезује туристичка места за одмор и рекреацију деце за развој ђачког и омладинског туризма, школа у природи, спорта и рекреације: Митровац, Мокра Гора – Дрвенград. 
 
1. Приоритети развоја туристичких зона на простору Таре
На планини Тари дефинише се пет развојних туристичких зона за целогодишњи туризам: Предов крст, Бајина Башта, Перућац, Калуђерске Баре и Митровац. 
 
1) ПРЕДОВ КРСТ  
Развојна зона „Предов Крст” – налази се у контактној зони II-ог степена заштите. Због положаја има ограничене могућности туристичке експлоатације. Сматра се да овај простор представља кључни елемент стварања новог идентитета и имиџа целовитог простора Таре. Данас се на овом подручју налазе два смештајна капацитета – Ловачки и Планинарски дом, са укупно 60 лежаја, што не одговара ни по броју ни квалитету, па је исте потребно модернизовати и осавременити. Развојна зона „Предов Крст” највише одговара за развој руралног туризма, задовољења специјалних интереса, кратке одморе и различите туринге. Демографски потенцијал насеља Јагоштице је током времена значајно умањен. Становништво Јагоштице је претежно упућено на пољопривреду и шумарство. Као активно насеље је погодна за конверзију у етно-еко село односно за изградњу прилагођеног хотелског концепта - еко села са планинским кућама и одређеним услугама.
Планира се:  
(1) изградња хотела „Еко село” на локацији и капацитета у складу са условима надлежног завода за заштиту природе;
(2) рехабилитација и конверзија села Јагоштица у складу са услвима надлежног завода за заштиту природе; 
 
(3) рехабилитација и конверзија Ловачког и Планинарског дома у мале планинске хотеле, капацитета 15 соба; 
 
(4) Центар за посетиоце на 2.500 m2 у форми раздвојених објеката, са информационим центром, Еко музејом, центром за активности, простором за радионице, рестораном и централним пикник подручјем, у складу са условима Завода за заштиту природе;
(5) систем пешачких и планинарских рута у дужини од око 50 km; 
 
(6) систем од 10 видиковаца (Орлов вис, Биљешке стене, итд); 
 
(7) систем од 20 одморишта уз пешачке и планинарске руте (надстрешнице, клупе, столови, тоалет);
(8) систем од 10 кључних тачака интереса:
– „свет оморике” нпр. код Црног врха, Црвене стене;
– „живот тарског медведа” и „свет дивокозе” на Звијезди и Великом Крају; 
 
– традиционални начин живота у селу Јагоштица;
– „извори Таре” – Омарска, Галник, Милијина кућа.
2) ПЕРУЋАЦ  
Развојна зона „Перућац” – већ данас због положаја односно близине језера Перућац и реке Дрине представља познату туристичку дестинацију. Перућац је једино насеље на подручју ПППН „Тара” које је током протеклих година имало демографски раст. Дрина, језеро „Перућац” и Мрестилиште пастрмки у Перућцу су већ данас битна обележја Перућца. Смештајну понуду данас чине хотел „Језеро” са бунгаловима (120 лежаја) и делом у приватним стамбеним објектима. Хотел је потребно модернизовати а смештајну и осталу туристичку понуду обогатити. Развојна зона „Перућац” има све услове да се специјализује да постане водећа риболовна дестинација Србије и дестинација која нуди различите активности и доживљаје на води, развој летњег и зимског одмора али и за краћа задржавања, као и коришћење руралних погодности. „Рибарско село” поред реке Врело, база за спортове на Дрини, центар за активности на језеру Перућац треба да буду део проширене понуде ове развојне зоне. Такође, повољне могућности за развој етно села пружа насеље Растиште. 
 
Планира се:  
(1) преуређење хотела Језеро, капацитета 120 јединица (соба и апартмана);
(2) изградња пет мањих пансиона лоцираних уз Дрину капацитета по 20 соба;
(3) конверзија Виле Дрина у мањи угоститељско – смештајни објекат капацитета 10 соба;
(4) Интерпретациони центар „Енергија Дрине” – центар за туристе где им се објашњава историја и функција бране – близу саме бране;
(5) Рибарско село Врело на 4,5 хектара са укупним капацитетом од 96 лежаја, тј. најмање четири рибарске кућице, са капацитетом од шест апартмана (50 m2);
(6) туристичка жичара Перућац – Митровац – с обзиром да пролази кроз 2. зону заштите, евентуалну изградњу спровести према условима Завода за заштиту природе; 
 
(7) Етно село у Седаљци на Растишту са 10-ак кућа са по три смештајне јединице (60 кревета), прихватним центром, рестораном, у складу са прописаним режимима заштите; 
 
(8) контролисани улазни пункт и информативни центар НП „Тара” са простором за паркирање у Перућцу на 3,5 ha;
(9) база за спортове на води „Drina water sports start up point”;
(10) систем пунктова / платформи за риболов – укупно 9 – На пунктовима у Перућцу, Бајиној Башти и Бачевцима је планирана изградња платформе величине 20 х 50 m, рампе, паркинга, привезишта, сервисног центра, простора за седење, ресторана и санитарних просторија. Пунктовима у Бесеровини, Бушинском пољу, Рачи, Кривом Виру, Рогачици и Оклецу опремљени су основим садржајима (платформе, места за седење) у складу са прописаним режимима заштите; 
 
(11) Центар за активности на језеру Перућац: марина са 100 везова, уређена плажа, центар за активности на води (организовани превоз језером Перућац, кајак, веслање, вожња кануом, педалине), конверзија и организација постојећих рибарских кућица на обали језера до Џанића у складу са законом, прописима и условима надлежног завода за заштиту природе. 
 
3) КАЛУЂЕРСКЕ БАРЕ  
Развојну зону „Калуђерске Баре – поред већ започете комерцијализације (Калуђерске Баре, Соколина), пре свега, у функцији планинског туризма, карактерише и интензивна викенд изградња у другим насељима (Шљивовица, Ослуша). На овом простору се у оквиру неколико смештајних капацитета (хотели „Оморика” и „Бели Бор”, мотел „Ђогази” и етно апартмани) налази око 800 лежаја. Предстоји модернизација и подизање квалитета постојеће смештајне понуде. Положај на висини од око 1200m н.в. чини да је ово подручје превасходно погодно за развој планинског туризма зими (алпско, нордијско скијање) а пешачење и бициклизам лети, потом здравствени (планински велнес) и пословни (конференције, радионице и сл.). Међутим, за будући дугорочно одрживи раст, с обзиром да не постоји доминантни тржишни покретач у Калуђерским Барама, неопходно је повећати атрактивност овог простора новим садржајима и атракцијама (хотелима, планинским кућама, апартманима и кућама за одмор, комерцијално-услужно-забавним центром, стазама – шетно-бициклистичким стазама, за скијашко трчање, и др.. Развојна зона обухвата само насеље Калуђерске баре, Шљивовицу, Ослушу и Соколину.
Планира се:  
(1) реконструкција хотела Оморика, Тара и Бели Бор;
(2) изградња спортског центра на 4.000 m2 уз хотел Бели Бор;
(3) изградња планинског хотела у форми малог села с планинским кућама по узору на Dorfhotele на Ослуши;
(4) изградња Планинског села Калуђерске баре на површини и капацитету у складу са условима надлежног завода за заштиту природе; 
 
(5) преписивачка школа у Рачи / Лађевцима (школа калиграфије); 
 
(6) стаза за скијашко трчање (15 – 25 km) – Калуђерске баре – Ослуша
(7) стаза здравља – уређена стаза дужине око 2 km, са око 10 –ак пунктова за рекреационе активности; 
 
(8) систем шетно-бициклистичких стаза у околини Калуђерских Бара;
(9) голф терен, укупне површине око 60 хектара;
(10) школа јахања површине око 20 хектара, са коњушницом од 10 – 15 грла, системом стаза за јахање, тереном за учење јахања;.
(11) „изнад” хотела Оморика је планирана зона „рехабилитације” са амфитеатром, информативним пунктом, сервисом (евентуално бензинском станицом), а у складу са прописаним режимима заштите и законом. 
 
4) МИТРОВАЦ
Развојна зона Митровац – простире се од језера Заовине преко Митровца и према језеру Перућац. Данас се на локацији Митровац налази дечје одмаралиште, са око 700 лежаја, и са спортско-рекреативним садржајима (фудбал, мали спортови, затворени базен и др.. Поред тога, у зимском периоду подручје је атрактивно (посебно за младу популацију) за санкање и скијање, а близина различитих атрактивних центара (ХЕ, манастир Рача, и др.) погодно је за излете и туринг обиласке. Циљни карактер подручја се не мења, што значи да се ради о дестинацији коју карактерише младост, активност и спортска оријентација, уз сталне иновације понуде производа и услуга („Пастирске колибе/пастирско село Митровац са 500-600 лежаја, Спортски камп Митровац, са око 600 лежаја, Авантуристички адреналин парк, Центар за спортове на води Језеро Заовине, рекреативна жичара Тисово брдо – Митровац, брдски бициклизам, пешачко/бициклистичке стазе, школа јахања и др.).
Планира се:  
(1) конверзија Дечијег одмаралишта Митровац у Спорт Хостел, са базенима, конференцијском салом од 500 m2, капацитета 500 кревета;
(2) изградња „Пастирског села” на Милошевцу у складу са условима надлежног завода за заштиту природе;
(3) Спортски камп уз Авантуристички парк са капацитетом од 200 јединица с максималним прихватом до 600 особа;
(4) Авантуристички адреналин парк – могућа локација је Љуто поље – конопци, вожња квада, пеинтбол;
(5) Парк брдског бициклизма Тара на Митровцу, са сервисним центром, гаражом, уређеним путевима са сигнализацијом и организованим рутама;
(6) школа јахања на Крњој Јели;
(7) пешачко – бициклистичке стаза као део целокупног концепта пешачких и планинарских рута Таре;
(8) Центар за спортове на води у Заовинама са пунктом за риболов;
(9) Рекреативне жичаре Тисово брдо – Митровац и Репушњак – Митровац – с обзиром да пролази кроз 2. зону заштите, евентуалну изградњу спровести према условима Завода за заштиту природе; 
 
(10) зимски центар на Зборишту.  
Поред тога, потез од језера Заовине ка Митровцу је посебно интересантан у зони Крње јеле као зона за развој различитих спортско – рекреативних садржаја и мањих смештајних капацитета у њиховој функцији. 
 
5) БАЈИНА БАШТА  
Развојна зона „Бајина Башта” иако се налази изван планског подручја представља зону од великог утицаја на реализацију целокупног концепта туризма везаног за потенцијале Таре. Наиме, положај Бајине Баште у односу на различите активности које се одвијају (Дринска регата, рели на Тари, брдска ауто трка), у оквиру Националног парка Тара, потом у односу на културне вредности (манастир Рача и др.), уз формирање основних организационих услова (200 лежаја, у оквиру 2 хотела и мотела, туристички савез и др.) утицао је да је данас Бајина Башта активан развојни центар овог подручја, који има наглашену спортско – туристичку функцију. Реално је да Бајина Башта користећи свој положај – центар Таре и Дрине, улаз у Тару и Дрину - постане генератор програма развоја Таре и Дрине. За реализацију такве улоге, неопходно је даље повећање конкурентности овог центра кроз развој комплементарних производа, услуга, програма и активности. Планирано је да Бајина Башта буде генератор програма развоја Таре и Дрине, али се не налази у оквиру граница НП „Тара”.
Планира се:  
(1) рехабилитација хотела Дрина и мотела Белви;
(2) проширење и модернизација објекта „Одмор на Дрини”, капацитета 30 соба у угоститељским објектом;
(3) проналажење локација за додатни хотелско – пансионски смештај од 5 објеката по 30 соба;
(4) интерпретациони центар Тара – Дрина са комерцијалним садржајима, угоститељским објектом, простором за паркинг, информационим центром. Могућа локација је локација ширег подручја данашње бензинске станице при уласку Бајине Баште;
(5) рекреативни парк уз реку Дрину ван граница Националног парка са објектима за активности на реци Дрини (кајакинг, рафтинг, кану, плажа, риболовни пункт – 50 х 20 m, са рестораном, сервисним центром, местима за седење, рампом и паркингом) и за активности уз реку Дрину (базен, тениски терени, мини голф, игралиште за децу, мањи спортски терени за одбојку и фудбал на песку, угоститељски садржаји, комперцијални садржаји, паркинг);
(6) променада уз реке Пилицу, Рачу и Дрину у дужини од 8-9 km;
(7) шетно – бициклистичке стазе од Бајине Баште до Језера Перућац (10 km) и од Бајине Баште до Манастира Рача (5 km).
Табела 10. Оријентациони капацитет равојних туристичких зона:




Тип дестинације/активности

Предложени капацитети


Планинска област

Скијашки центар

100 скијаша на дан  
по хектару скијашке стазе


Заштићено природно добро

Шумски парк

До 15 посетилаца на дан
по хектару


Парк у приградској области

15-70 посетилаца на дан  
по хектару


Пешачење

40 посетилаца на дан  
по километру стазе


Јахање

25-80 особа на дан  
по километру стазе


Већи пикник

300-600 учесника на дан  
по хектару


Мањи пикник

60-200 учесника на дан  
по хектару
Поред наведених туристичких зона на простору Таре ће се развијати и мањи туристички локалитети – етно-оријентације: Љуто Поље и Добро Поље, као и специфичне етно – туристичке целине у зони засеока Заовина (Нова Вежања, као центар села са низом објеката и инфраструктуром, и засеоци: Секулићи, Караклије, Рајаци, Печенице, Јеличићи, Марићи, Николићи, Баре, Јездићи, Бјелуша, Милекићи, Ђурићи, Ракићи, Лазићи, Поповићи, Филиповићи, Трифковићи, Станишићи, Мандићи, Василићи и др.), као и групацијама појединачних објеката на потезу од Доброг Поља ка Русту и по ободу Љутог Поља) које чине специфичан амбијент сточарских планинских насеља. Изградња ових зона обавља се у складу са правилима и условима из овог Плана. 
 
У овим зонама потенцирати реконструкцију и адаптацију постојећих објеката или изградњу нових објеката у етно – стилу од природних материјала, првенствено на постојећим изграђеним парцелама или погушћавањем постојећих засеока или минималном изградњом по њиховом ободу. 
 
Поред етно – туризма у овим зонама оријентација становништва је на компатибилним делатностима: првенствено производњи здраве хране, пчеларству и сл. Садржаји у оквиру ових локалитета и засеока треба да употпуне понуду у оквиру етно – туризма, а предуслов је и комунално опремање простора, које треба да обезбеди сигурно напајање, у првом реду електричном енергијом и водом, као и безбедну евакуацију отпадних вода и смећа. 
 
2. Приоритети развоја туристичких зона на подручју Шаргана и Мокре Горе
На планском подручју, а у оквиру Парка природе „Шарган – Мокра Гора”, формирана је специфична туристичка зона са већ афирмисаним центрима (Кремна, Мокра Гора) и локалитетима (Дрвенград, Шарганска осмица) са препознатљивом туристичком понудом и организационим карактеристикама (службе чувара, наплате и др.). У наведеним центрима, поред смештајних, изграђени су и други атрактивни садржаји који дају специфичност овој зони (угоститељство, галерије, биоскоп...). На овом простору повољни су услови за блиску сарадњу и повезаност туристичког и пољопривредног развоја, односно повезивања и формирања специфичне туристичке и агро-понуде. 
 
Планира се:  
1) изградња, постављање и опремање информативно-туристичких пунктова - Због побољшања информативно-пропагандне делатности потребно је поставити информативно-туристичке пунктове на Тари и у Мокрој Гори;
2) олимпијско село (Шишатовац), кошаркашки камп (Надкраји), фарма (Вукићевац), визиторски центар (Шишатовац) и хотел (Ладовац). Сви објекти ће бити изграђени на потезу Кршанска глава – Ивер; 
 
3) изградња Спортско-рекреативног центра у Кремнима, поред постојећег стадиона са свим пратећим садржајима;
4) прихватилиште за медведе у клисурастом делу долине Белог Рзава, југозападно од Тустог брда ван режима првог степена заштите;
5) прихватилиште за јелене, на падинама Семегњевске горе и Шаргана;
6) рибњак и мање језеро (део долине Белог Рзава, испод брда Кик и југозападно од засеока Оштрељ – село Кршање), у складу са законом и условима надлежног завода за заштиту природе;
7) нешто низводније, југоисточно од Оштреља, на Белом Рзаву је могућа изградња мини хидроелектрана;
8) визиторски центар са кампом на излазу из тунела кроз планину Шарган;
9) визиторски центар, у центру насеља Мокра Гора;
10) манастир код цркве у Кршању;
11) западна капија у селу Котроман, код скретање локалног пута у правцу села Кршање;
12) пешачки мост код чесме Славкове;
13) олимпијски базен у центру села Мокре Горе; 
 
14) изградња безбедног паркинга за аутобусе и приступне стазе железничкој станици Мокра Гора, као и пешачке стазе поред магистралног пута на потезу прелаз-центар;
15) уређење и валоризација Трга у Мокрој Гори са вишенаменским пратећим садржајима;
16) поставка експоната Добра техничке културе у отвореном простору са нагласком на простор Беле воде долина реке Камешине, простор Јатарица (кроз реализацију шумске туристичке пруге), на основу програма и документације мериторних установа, а у оквиру музејско-туристичких садржаја;
17) угоститељско-туристички објекат 9-ти km, са кошаркашким игралиштем и садржајима за децу и омладину. Реализација у форми инспирисаној станичним објектом жичане железнице из 1921-1925. године и лоциран на постојећој конструкцији;
18) финализација програма брана (по условима ЈП Србијаводе и надлежних завода за заштиту природе и споменика културе и др. у складу са Законом), купалишта и пратећих садржаја дуж Реке Камешине, Бели Рзав, Друганчице и Крсманског потока;
19) уређење видиковаца и одморишта на магистралном путу на потезу Шарган - Цвијовићи;
20) улазне капије за музејско-туристички комплекс „Шарганска осмица”’и други пратећи садржаји;
21) уређење излетишта и повезивање планинским стазама и сигнализацијом, на подручју Кремана: Коњска река, Савини лончићи, Равнице, Велетово, Трговиште, Креманска Кадињача;
22) уређење стазе ужичка плажа - брана Врутци. Потребно је уредити стазу која би служила као стаза за пешаке, бициклисте и активирање туристичког воза;
23) постављање туристичкe сигнализацијe на подручју ужичке и чајетинске јединице локалне самоуправе;
24) поправка пута на Тари (Калуђерске баре);
25) подршка адаптацији сеоских домаћинстава у циљу стварања услова за категоризацију;
26) изградња планинарских домова на Јеловој Гори, Мокрој Гори, Кремнима и Тари.
У осталим деловима Парка природе могућ је развој мањих туристичких и угоститељских капацитета, првенствено у зони Мокре Горе, Кршања, на потезу од Вукићевца ка Кршањској гори и Иверу, Зборишту, а у зависности од зона заштите и развој еко–етно–туризма у зони Доброг и Љутог поља и др., у складу са дефинисаним режимима заштите простора, ван подручја тресаве. 
 
Сви смештајни објекти имају мање капацитете и по својој намени и локацији ће се складно уклопити у будући развој заштићеног природног добра. Формирање прихватилишта за медведе и јелене је у фази оперативне реализације, а на основу услова које је Завод издао. За остале објекте и садржаје, као и избор локација за њихову изградњу, стараоц је обезбедио начелну сагласност Завода.
3. Приоритети развоја на осталим подручјима
На осталим подручјима, углавном у заштитној зони Националног парка, заштитној зони хидроакумулације „Врутци” и Семегњеву, као делу подручја Парка природе „Златибор”, основна оријентација је на развој села у функцији туризма (Кремна, Врутци, Биоска, Солотуша, Рача и др.), као и на изградњу мањих туристичких центара (Семегњево) и пунктова (села ослоњена на „Шарганску осмицу” и продужене делове ове пруге ка Прузи Београд - Бар, ка Врутцима, као и села и зоне дуж „туристичког пута” који води од Златибора преко Семегњева и катунске зоне Дебелог брда ка Пањку и Крсманском потоку, Мокре Горе и Кремнима ка Калуђерским Барама и Тари, односно Заовинама). 
 
У овим зонама ретке градње и катунским насељима предуслов развоја је комунално опремање а могуће је обнављање грађевинског фонда или нова изградња у смислу погушћавања постојећих засеока. 
 
V. ОСТАЛЕ ПРИВРЕДНЕ ДЕЛАТНОСТИ
Остале привредне делатности ће се развијати интензитетом којим се туристичка регија буде развијала.
Развој грађевинарства ће зависити од развоја, у првом реду туризма и динамике унапређења постојећих и изградње нових туристичких и угоститељских капацитета, односно од могућности обезбеђења инвестиционих средстава домаћих и страних инвеститора. Реално је очекивати да ће се ова област развијати инвензивније у односу на досадашњу динамику.
Развој трговине карактерисаће стимулисање полицентричног развоја трговачке мреже и привлачење трговинског капитала. На руралном подручју, ван формираних туристичких насеља и главних путних праваца, са диспрезном мрежом насеља и ниском густином насељености нема посебног стимуланса за развој ове делатности. У складу са развојем туризма, за зоне концентрације одређене су Калуђерске Баре, Перућац и Кремна, као и Растиште и Рача, мада и у осталим туристичким зонама треба подржавати индивидуалну иницијативу у овом правцу. 
 
Услужно занатство, иако знатно развијеније од производног, не задовољава заступљеном структуром, бројем занатлија, као и размештајем занатских услуга. Посебно је присутна неразвијеност сервисних услуга, које су неопходне у циљу побољшања туристичке понуде, посебно моторизованих туриста. Наведени садржаји пратиће развој туристичких центара.
Развој малих и средњих предузећа из области производње и услуга усмерава се у правцу интензивнијег развоја производних капацитета, као и употпуњавања матрице услужног и производног занатства. Развој, пре свега, малих породичних предузећа подразумева тесну сарадњу и кооперацију са пољопривредним произвођачима и носиоцима туристичког развоја. Постоје широке могућности за уметничко обликовање и прераду дрвета кроз израду сувенира, различитих елемената за енетеријере и других финалних производа. У оквиру пољопривреде постоје природни потенцијали а и потреба за бољим снабдевањем становништва и туриста квалитетним прехрамбеним производима од меса, млека, воћа, гљива и др., али и афирмације производа специфичних за овај простор.
Домаћа радиност, као самостална делатност са организованим тржиштем или кооперацијом са другим привредним гранама (дрвна, текстилна, прехрамбена итд.), али и као комплемент туризму и екопољопривреди, развијаће се у домену производње прехрамбених, дрвних и вунених производа, као и у делу кооперације са већим производним системима. Поред запошљавања дела радне снаге (нарочито женске), повећала би се и економска сигурност домаћинстава на селу и обезбедио још један додатан туристички мотив овог краја.
На подручју Просторног плана забележено је интересовање за истраживање и евентуалну експлоатацију минералних сировина, посебно металичних сировина, али је процењено да би такве активности нарушиле природни амбијент (магнезит се експлоатише на једној локацији у К.О. Кремнима, док су остале локације на којима се он експлоатише или су резерве потврђене, на делу подручја општина Ужице ван граница ППППН НП „Тара”; слично важи и за општину Чајетина где су ван граница ППППН НП „Тара” истраживана и потврђена бројна лежишта магнезита, а овај метал се и експлоатише на четири локације које се све налазе ван подручја ППППН НП „Тара”). У случају да се за оваквим активностима укаже економски интерес, примарни критеријум у погледу одлучивања о њиховом активирању, биће еколошка процена утицаја на околину и усклађеност са прописаним режимима заштите и коришћења простора у заштићеним подручјима природе, непокретних културних добара и сливним подручјима акумулација. 
 
Посебно се напомиње да ће се локације за мала и средња предузећа из области производних делатности бирати и одобравати искључиво према условима и уз сагласност надлежних Завода за заштиту проде и споменика културе, као и других надлежних институција, првенствено из области водопривреде, путева и сл. Планом је одређено да локације радних зона и објеката морају бити у складу са прописаним режимима коришћења простора, а Кремна су насеље у којем је план предвидео формирање радне зоне величине до 5 ha, уз обавезу споровођења мера заштите воде, с обзиром да се Кремна налазе у сливном подручју хидроакумулације „Врутци”. 
 
VIII ПРОСТОРНИ РАЗВОЈ САОБРАЋАЈА И ИНФРАСТРУКТУРНИХ СИСТЕМА
I. САОБРАЋАЈНА ИНФРАСТРУКТУРА
1. Друмски саобраћај
1) Друмски саобраћај остаје главни носилац повезивања подручја са широм околином, а посебно унутар граница Просторног плана. Сви остали видови саобраћаја остају алтернативни, посредни носиоци комуницирања или задржавају локално-туристички карактер.
2) Обнављање и реорганизација јавног саобраћаја у циљу повећања квалитета туристичке услуге подручја, као и превоза локалног становништва.
3) Реконструкција постојећих путева и трасирање нових праваца уз поштовање зона заштите и услова градње који у њима важе, као и њихово редовно одржавање.
4) Развој пешачких, бициклистичких и стаза за јахање, као и жичара за превоз туриста.
5) Лоцирање мањих хелидрома у близини атрактивних туристичких локација у циљу поспешивања тзв. „ексклузивног туризма”. У ове сврхе је неопходно активирање војног аеродрома „Поникве”, који се налази на 8 km од Калуђерских Бара, за цивилну употребу.
6) Повезивање подручја планине Таре са републичком магистралном железничком инфраструктуром преко постојеће туристичке железничке пруге Шарган – Мокра Гора.
Планска решења:
Друмски саобраћај. План развоја друмског саобраћаја, као основног вида саобраћаја на подручју Плана, има највећи значај и мора бити у складу са развојем саобраћајно-транспортног система општина са подручја Плана и Републике Србије. Предложеном мрежом саобраћајне инфраструктуре остварен је континуитет у протоку роба и људи унутар подручја, као и континуитет у транзитним везама са суседним општинама и регионима.
Путна мрежа. Основно концепцијско опредељење јесте саобраћајно отварање и повећање доступности подручја, у првом реду реконструкцијом постојећих државних путева, изградњом планираног аутопута и квалитетним повезивањем са мрежом државних путева Републике Србије. 
 
Подручје Плана се реализацијом аутопутског коридора Е-761 саобраћајно отвара и остварују се квалитетне везе са Републиком БиХ, коридором аутопута Београд – Јужни Јадран и Београдом. Реализацијом западноморавског коридора, који се са аутопутем Београд – Јужни Јадран укршта код Пожеге, остварују се везе са деоницама коридора 10, а преко њих и са јужним деловима Републике (Појате – Ниш – Лесковац – граница Републике Македоније), а преко коридора Хс са Републиком Бугарском (Ниш – Димитровград – граница Бугарске). 
 
Мрежу државних путева чинеће два пута I реда и пет четири пута II реда, преко којих ће се остваривати везе међу општинским центрима унутар планског подручја, као и везе са регионалним центрима у Златиборском округу, централној Србији и Републици Српској. Мрежу државних путева је потребно употпунити мрежом општинских путева, за коју је предвиђена реконструкција, модернизација и доградња појединих везних деоница. Мрежа некатегорисаних путева у и ван насеља развијати ће се у складу са развојем насеља и могућностима локалне заједнице, што ће се дефинисати плановима нижег реда. 
 
Већи степен приступачности, повећање капацитета, побољшање квалитета услуге путне мреже, а са тим и повећање безбедности одвијања саобраћаја, оствариће се: 
 
1) реконструкцијом, модернизацијом и доградњом мреже државних путева;
2) реализацијом западно-моравског аутопутског коридора (Е-761);
3) реконструкцијом, доградњом и изградњом деоница општинских путева; 
 
4) побољшаним и појачаним одржавањем путне мреже.
Јавни државни путеви:
Државни путеви I реда. Изградња аутопута E-761 на деоници Пожега - Вишеград, у складу са решењем утврђеним ППР Србије, реализоваће се на основу варијанти разрађених техничком документацијом на нивоу Генералног пројекта (Саобраћајни институт ЦИП, 2009. година), којим се на деоници од Беле Земље до Кремана дефинишу две варијанте коридора: варијанта 1 (северна траса аутопута) и варијанта 2 (јужна траса аутопута). Одабир коридора извршиће се кроз стручну контролу и ревизију Генералног пројекта. Варијанте аутопута се сједињују ван границе Плана, тако да се на предметном подручју траса води јединствено. 
 
Имајући у виду да једним својим делом пролази кроз II режим заштите „Ђога – Козја стена”, у овом делу се траса оцењује као неповољна са становишта заштите природе. Измештање трасе са овог подручја дефинисаће се кроз даљу разраду пројектне документације предметног аутопута. 
 
До коначног одабира положаја коридора и трасе аутопута, резервише се простор за основни коридор аутопута дужине око 13,2 km. Резервисани простор је, истовремено, и инфраструктурни коридор са ширином од 500 m.
Путна мрежа нижег ранга остварује везе са аутопутем преко денивелисане петље „Кремна” лоциране у km: 188+500 основног коридора аутопута – варијанта 2, која се налази веома блиско предметном подручју. У Генералном пројекту аутопута, накнадно је дефинисана и петља „Котроман” у km: 205+195 по варијанти 2 (основној варијанти), док се на граници са Републиком БиХ предвиђа гранични прелаз I категорије. 
 
Коначно дефинисање положаја коридора и трасе аутопута, са стационажама раскрсница и денивелисаних укрштаја и пратећих садржаја, утврдиће се кроз израду Студије оправданости са Идејним пројектом и Просторног плана подручја посебне намене за предметни аутопут.
Поред планираног аутопута, мрежу државних путева чиниће и следећи путеви:
1) државни пут I реда бр. 5, који се задржава на постојећој траси од границе са Републиком БиХ до Кремана (од чвора 0038 до чвора 0166), где се предлаже његово измештање са деонице од Кремана до Ужица преко Волујице (од чвора 0166 до 0040) на постојећу трасу државног пута II реда бр. 112 од Кремана до Кнежевића (од чвора 0166 до чвора 0235). Траса пута даље наставља постојећом трасом државног пута I реда бр. 21 до Ужица (од чвора 0235 до 0040); 
 
2) државни пут I реда бр 19.1 који се задржава на постојећој траси на деоници која тангира подручје Плана. На деоници бр. 0176: Бајина Башта – Дуб, ПГДС за 2008. годину износи 3.720 возила, док је на деоници бр. 0177: Дуб – Дубци (Ужице) 3.860 возила на дан.
На основу бројања саобраћаја ЈП „Путеви Србије” из 2008. године, ПГДС на државном путу I реда бр. 5, на деоници бр. 0100: Кремна - Дупци износи 2.820 возила, док за државни путу II реда бр. 112, на деоници бр. 0466: Кремна – Кнежевићи, ПГДС износи 1.680 возила на дан. Иако је тренутно ПГДС већи на деоници државног пута I реда, мора се имати на уму да се преко деонице Кремна – Кнежевићи остварује краћа и квалитетнија веза са Ужицем, која је лакша за одржавање, поготово у зимским месецима. Такође, траса пута преко Ужица и Кнежевића до Кремана представља главни улазни правац Тари из централне Србије, који ће се све више користити, имајући у виду развој подручја Таре као туристичког центра регионалног карактера. 
 
На основу Закона о јавним путевима („Службени гласник РС”, број 101/05) прекатегоризацију путне мреже врши управљач уз сагласност надлежног Министарства на основу одређених техничких критеријума. Како до сада није извршена прекатегоризације путне мреже на подручју Плана, планска решења и смернице представљају предлоге за прекатегоризацију појединих путних праваца, о чему је обавештен управљач.
За коридоре државних путева I реда, осим аутопута, резервисан је простор укупне дужине око 33,3 km и ширине око 105 m, од тога око 25 m за путни појас и по 40 m укупно за обостране појасеве непосредне заштите и контролисане изградње.
Државни путеви II реда. Мрежу државних путева II реда чиниће следећи путеви:
1) државни пут II реда бр. 112 (43,7 km): Перућац – Бајина Башта – Кремна, који се задржава на постојећој траси од Перућца до Кремана (чвор 0166), где се предлаже измештање дела пута од Кремана до Кнежевића (од чвора 0166 до чвора 0235) на стару трасу државног пута I реда бр. 5 од Кремана до Биоске и Волујице (од чвора 0166 до чвора 0039);
2) државни пут II реда бр. 112а (21,14 km): Калуђерске баре – Митровац – Заовине – граница Републике БиХ, који се задржава на постојећој траси уз реконструкцију;
3) државни пут II реда бр. 112б (4,32 km): Бајина Башта – Манастир Рача, који се задржава на постојећој траси уз рехабилитацију коловозног застора; и
4) државни пут II реда бр. 252 (3,98 km): Чајетина – Семегњево, који се задржава на постојећој траси, уз потребну реконструкцију; 
 
5) новопланирана траса са елементима државног пута II реда на релацији Поникве – Калуђерске баре – Добро поље – Митровац – Крња Јела – Никшића Преседо – Мећавник – Мокра Гора – Пањак – Семегњево – Љубиш – Сирогојно, у укупној дужини од 75,28 km на територији Плана.
Табела 11. Бројање саобраћаја је извршено само на ДП II реда бр. 112:

Предлог за измештање трасе државног пута II реда бр. 112 условљен је чињеницом да је деоница овог пута од Кремана до Кнежевића примарни улазни правац Тари са источне стране, док се деоница ДП I реда бр. 5 Кремна – Волијац користи углавном за локална кретања. 
 
Као и у случају код ДП I реда, прекатегоризацију путне мреже врши управљач уз сагласност надлежног Министарства на основу одређених техничких критеријума.
Потребна је реконструкција и модернизација свих елемената пута, у циљу достизања критеријума који су прописани за сваку категорију пута, која ће се вршити на основу урбанистичких пројеката и одговарајуће техничке документације.
Планом се такође предвиђа реализација саобраћајнице која ће бити у функцији повезивања већине туристичких зона. Пут би се пружао трасом: Јелова Гора – Ђаков камен – Кадињача – Поникве – Калуђерске баре – Добро поље – Митровац – Крња Јела – Никшића Преседо – Мећавник – Мокра Гора – Пањак – Семегњево – Љубиш – Сирогојно – Ужице (са могућношћу остваривања попречне везе на потезу Љуто Поље – Добро Поље). Планирана саобраћајница се предметним подручјем пружа дужином од око 75,28 km, и на појединим деоницама, у дужини од око 36,0 km, користи постојећу путну мрежу. Технички елементи планиране саобраћајнице морају да задовоље критеријуме предвиђене за државне путеве II реда. 
 
Резервише се простор за коридоре наведених деоница државних путева II реда дужине око 120,0 km и ширине 60 m, од тога око 20 m за путни појас, по 10 m за обостране непосредне појасеве заштите и по 10 m за обостране појасеве контролисане изградње (који обухватају и појасеве заштите животне средине), с оријентационо датим положајем коридора на Рефералној карти 2.
Дефинитиван положај коридора планиране саобраћајнице са елементима државног пута II реда утврдиће се урбанистичким планом на основу техничке документације на нивоу студије оправданости са идејним пројектом и процене утицаја на животну средину. 
 
Јавни општински путеви. Повећање саобраћајне доступности и повезаности центара у мрежи насеља, привредних потенцијала, туристичке понуде у простору и руралних рејона оствариваће се реконструкцијом, доградњом и изградњом појединих деоница општинских путева на основу главних пројеката реконструкције. Планирана је реконструкција свих јавних општинских путева на територији Просторног плана, уз изградњу појединих нових траса и везних деоница. Укупна дужина општинске путне мреже износи око 118,0 km.
Од значајнијих општинских путних праваца, који доприносе побољшању доступности препознатим туристичким локалитетима, издвајају се путеви:
1) ОП-1: Перућац – Растиште – Предов Крст, трасиран обалом језера Перућац и уском долином реке Дервенте до Предовог Крста, дужине 14,6 km;
2) ОП-2: Предов Крст – Јагоштица, трасиран падином Каменог и Тисовог брда до Боровца и Јагоштице, дужине 7,2 km;
3) ОП-3: Предов Крст - Митровац, централна саобраћајница између Митровца и подручја Високе Таре дужине 14,0 km;
4) ОП-4: Бесеровина – Зауглине – Рача, падинска траса пута која повезује насеља изнад реке Дрине, од Вучје стене до Раче и државног пута II реда бр. 112б, дужине 10 km;
5) ОП-5: Манастир Рача – Копривна - државни пут II реда бр. 112а, као веза између државних путева II реда бр. 112б и 112а, преко Копривне, дужине 7 km;
6) ОП-6: Кружни пут око језера Заовине са његове северне стране дужине 8 km;
7) ОП-7: Лазићи - Љуто Поље – Ђуровина, што представља најкраћу везу између Калуђерских Бара и језера Заовина дужине 4,5 km;
8) ОП-8: Кремна – Митровац, преко Доброг Поља и Барског Дола, као веома значајна веза општине Ужице са Националним парком, дужине 10 km.
Просторним планом се такође предвиђа реконструкција, доградња и модернизација некатегорисаних путева који су од значаја за побољшање туристичке понуде, међусобно повезивање насеља у заједницама насеља и делова насеља у истој катастарској општини. 
 
Приоритет у реконструкцији, доградњи и изградњи деоница општинских путева имаће путни правци укупне дужине 77,6 km, који ће обезбедити повећање саобраћајне доступности и повезаности центара у мрежи насеља, привредних потенцијала, туристичке понуде у простору и руралних рејона следећих подручја и центара:
1) Национални парк „Тара” – реконструкцијом општинског пута од Перућца до Предовог Крста, долином реке Дервенте у дужини од 14,6 km, реконструкцијом и доградњом општинског пута од Предовог Крста до Јагоштице у дужини од 7,2 km и реконструкцијом општинског пута Предов Крст – Митровац у дужини од 14,0 km;
2) Парк природе „Шарган – Мокра Гора” – реконструкцијом општинског пута Кремна – Митровац, преко Доброг Поља, у дужини од 10 km, којим се остварује најзначајнија веза општине Ужице са Националним парком;
3) Предео изузетних одлика „Заовине” – реконструкцијом и доградњом кружног општинског пута са северне стране језера Заовине, у дужини од око 8,0 km, реконструкцијом општинског пута Лазићи – Оштрељ – Котроман, дужине 7,4 km којим се остварује веза централног подручја Националног парка са Мокром Гором и реконструкцијом општинског пута Лазићи – Љуто Поље – Ћуровина у дужини од 4,5 km, што представља најкраћу везу овог предела са Калуђерским Барама; 
 
4) Парк природе „Златибор” – реконструкцијом и доградњом недостајућих деоница пута Мокра Гора – Пањак – Семегњево – Љубиш – Сирогојно, у дужини од 11,9 km, који је саставни део пута предвиђеног да интегрише све значајније туристичке локалитете на подручју Плана. Због значаја и пружања преко територија трију општина, предлаже се реконструкција и изградња пута на основу критеријума који важе за државне путеве II реда. 
 
Због посебне намене подручја установљава се рестриктиван режим саобраћаја унутар појединих просторних целина и зона заштите. На КО Растиште и Јагоштица улазак возила подразумева контролу возила и добијање посебних дозвола којима се регулише правац кретања, време задржавања и сврха боравка, осим за сталне становнике. 
 
Најстрожији режим контроле ће се вршити код улазне капије на Предовом Крсту, где се омогућава приступ моторним возилима која улазе у подручје „Звезде” организовано преко туристичко-информационих центара са специјалним пропусницама за улазак до простора са природним резерватима I степена заштите. 
 
Други режим контроле ће се вршити код улазних капија постављених на путевима Перућац – Растиште, Митровац – Предов Крст, Заовине – Предов Крст (код Батура и Караклаја) и Гладна чесма (Предов Крст). 
 
У осталим деловима подручја контрола кретања ће се вршити преко патролне службе Националног парка. Режими кретања и паркирања возила на подручју Националног парка утврђиваће се посебним упутствима.
Резервише се простор за коридоре планиране реконструкције и рехабилитације јавних општинских путева, укупне дужине од око 118 km и ширине око 30 m, од тога око 10 m за путни појас, по 5 m за обостране непосредне појасеве заштите и по 5 m за обостране појасеве контролисане изградње (са појасом заштите животне средине), с оријентационо датим положајем коридора на Рефералној карти 2 који ће се дефинитивно утврдити на основу главних пројеката за реконструкцију тих путева.
Реализација планираних радова на мрежи јавних општинских путева омогућиће прилагођавање праваца, фреквенције и возног парка (повећање удела мањих аутобуса – минибуса и комбија) јавног приградског аутобуског саобраћаја потребама корисника са руралног подручја, у првом реду корисника из центара у мрежи насеља.
Улазне капије (станице) у подручја Националног парка и подручја заштићених природних вредности: Обавезно је постављање „улазних капија” (станица) на свим јавним путевима у подручја која су под заштитом. У оквиру тих комплекса предвидети и објекте за помоћ посетиоцима, обавештавање, предах, одмор и сл. 
 
Јавни превоз путника: Друмски саобраћај остаје носилац јавног превоза путника и у планском периоду. Даљи развој система јавног превоза биће у складу са развојем насеља, туристичке понуде и размештајем активности.
У циљу ефикаснијег функционисања јавног превоза путника потребно је повећати број линија и унапредити све технолошко – техничке карактеристике. Развој је потребно усмерити ка:
1) давању приоритета овом виду саобраћаја у односу на индивидуални, поготово у контактним зонама заштићених предела;
2) формирању аутобуских стајалишта на отвореним путним правцима у облику ниша, како би се повећала безбедност путника при уласку и изласку из возила; 
 
3) коришћењу модерних и специјализованих возних средстава са смањеном емисијом штетних издувних гасова (комби, минибус, џипови), која су прилагођена условима одвијања саобраћаја и техничким елементима путне мреже.
За потребе становништва значајне су линије које повезују сва насеља на подручју Плана са туристичким центрима и центрима општина и обезбеђују становништву повољне везе према потребама дневних, радних и школских миграција. Предлаже се успостављање следећих основних линија јавног превоза:
1) Бајина Башта – Калуђерске Баре – Шљивовица – Митровац – Перућац – Бајина Башта; 
 
2) Бајина Башта – Рача – Калуђерске Баре – Бајина Башта; 
 
3) Бајина Башта – Рача – Бесеровина – Перућац – Бајина Башта; 
 
4) Бајина Башта – Перућац;  
5) Перућац – Растиште – Предов крст – Јагоштица – Митровац – Перућац; 
 
6) Митровац – Заовине – Лазићи – Митровац; 
 
7) Кремна – Калуђерске Баре – Митровац – Мокра Гора – Кремна;
8) Заовине – Митровац – Калуђерске Баре – Кремна – Заовине; 
 
9) Калуђерске Баре – Кремна – Семегњево (железничка станица „Златибор”). 
 
Поред основних линија, за потребе туриста потребно је организовати одговарајући превоз за обилазак подручја Националног парка који би био сезонског карактера. Станице ових линија би биле у Калуђерским Барама, Шљивовици, Митровцу и Перућцу, а стајалишта на осталом подручју Националног парка у оквиру насеља и у близини атрактивних туристичких локалитета. Станице и стајалишта ђе се уредити са информативном картом Националног парка, клупама, одмориштима, уређеним стазама, корпама за смеће и сл. Стајалишта јавног путничког превоза се могу организовати на свим државним и општинским путевима, у складу са саобраћајним захтевима и потребама. Стајалишта на државним путевима морају бити одвојена разделним острвом од проточне саобраћајне траке.
У циљу активирања железничког транспорта потребно је остварити квалитетне посредне везе са железничком станицом „Златибор” у Семегњеву, организовањем линија локалног јавног саобраћаја.
Површине за стационарни саобраћај и аутокампови: Имајући у виду пораст степена моторизације у протеклом периоду, као и даљи тренд раста, потребно је ревидирати капацитете за стационарни саобраћај у близини постојећих објеката за хотелски смештај кроз израду одговарајућих саобраћајних студија. Потребне капацитете за организовано паркирање путничких возила и аутобуса обавезно је обезбедити, како у процесу израде урбанистичке и техничке документације, тако и у процесу њиховог спровођења, у свим насељским и туристичким, односно, развојним центрима. 
 
Од изузетног значаја су туристички локалитети у насељима која су у граничном подручју заштићених зона, где ће се формирати „капије” за улазак. Код сваке „капије” неопходно је предвидети „park and ride” паркиралишта. Наведена паркиралишта подразумевају да су то локације на којима се оставља возило, а даљи превоз кроз резерват природе се организује као организовани јавни превоз у складу са законом. Капацитети ових простора усагласиће се са туристичком понудом, организацијом и начином превоза. Приоритетна активност је изградња безбедног паркинга за аутобусе и приступне стазе у железничкој станици Мокра Гора. 
 
Паркирање путничких возила и аутобуса је обавезно решавати уз објекте на припадајућим парцелама, према захтевима који проистичу из намене објеката, а у складу са важећим стандардима и нормативима. За туристичке капацитете у приватним објектима (тип сеоског туризма, викендице) захтеве за паркирањем је обавезно решaвати на припадајућој парцели.
Паркинзи за теретна возила, са свим припадајућим објектима, могу се предвидети уз коридоре државних путева I реда ван зона заштите.
Потребно је омогућити услове за реализацију аутокампова трајног или сезонског карактера у свим туристичким, односно, развојним центрима који су планирани овим Планом, а пре свих у зони језера Заовине, у складу са режимима заштите. Локације за аутокампове је потребно инфраструктурно опремити (приступне саобраћајнице, електрична енергија, водовод, канализација и сл). На свакој локацији одабраној за изградњу аутокампова неопходно је планирати објекте са заједничким просторијама, санитарним чвором и мањим трговинским објектом.
Пратећи садржаји јавног пута: Планира се развој и изградња саобраћајних објеката (аутобуске станице) и пратећих путних објеката (путне базе, станице за снабдевање горивом, сервиси) у функцији унапређења и туристичког развоја подручја. Мање аутобуске станице се предвиђају на Калуђерским Барама, Митровцу и Перућцу.
Ради задовољавања потреба све већег броја корисника Националног парка прошириће се и модернизовати постојећа станица за снабдевање горивом и формираће се посебан сервис за моторна возила са службом помоћи на друму на Митровцу као најповољнијој локацији. Постојећа станица за снабдевање горивом у Кремнима се задржава на истој локацији. Поред поменутих постојећих станица за снабдевање горивом, нове станице за снабдевање горивом ће се лоцирати и у Перућцу и Кремнима. Планом се омогућава изградња пумпних станице и на осталим локацијама ван зона заштите, уколико се укаже потреба, уз израду потребних процена утицаја на животну средину.
Планом се задржава постојећа путна база за редовно и зимско одржавање путева у Кремнима. Сервиси за путничка возила и аутобусе могу се реализовати у већим развојним и насељским центрима где се за то укаже потреба (Митровац, Кремна), што ће се разрађивати урбанистичким плановима нижег реда. Сервиси већег капацитета и могућности за сложеније интервенције на моторним возилима биће у општинском центру Бајина Башта. Изградња ових врста објеката је условљена поузданом заштитом земљишта, површинских и подземних вода. Мере заштите је потребно ближе утврдити анализом тј. проценом утицаја на животну средину, а према важећој законској регулативи.
Саобраћајна и туристичка сигнализација. У планском периоду, као једна од приоритетних активности истиче се постављање и реконструкција хоризонталне и вертикалне путне сигнализације. Постојеће стање елемената хоризонталне сигнализације је веома лоше. Вертикална сигнализација, поготово сигналне табле са путоказима, је од изузетног значаја за подручје Плана, те њихово одржавање мора бити континуирано.
Поред прописане саобраћајне сигнализације неопходно је поставити потпуни систем обавештавања и информисања возача о положају туристичких локалитета, паркинг простора, начину њиховог прилаза и режимима саобраћаја у Националном парку.
Информативни пунктови се постављају на значајнијим туристичким локалитетима (Калуђерске Баре, Митровац, Предов Крст, Перућац, Кремна, Мокра Гора), као и код „капија” приликом уласка у поједине зоне заштите. 
 
Бициклистичке и излетничке стазе. Планира се реализација разгранате мреже излетничких, пешачких, јахачких и бициклистичких стаза у функцији презентације амбијенталних, природних и културних вредности и рекреације, али и са циљем раздвајања немоторног од моторног саобраћаја. Због својих одлика али и због величине простора који обухвата, територија Плана је погодна за развој циклотуризма, одрживом виду екотуризма и идеалном компромису између могућности за савладавање већих растојања, уз истовремено очување дубине доживљаја околине какву пружа пешачење. 
 
За подручје Националног парка урађен је пројекат „Тароцикл” на основу којег би Национални парк Тара постао први национални парк са дефинисаним и обележеним бициклистичким стазама.
Пројектом су предвиђене следеће бициклистичке стазе:
1) Калуђерске Баре:
(1) Бајина Башта – Калуђерске Баре (К-1), дужине 15 km;
(2) Калуђерске Баре – Кремна – Мокра Гора, кроз тунел (К-4а), дужине 21 km;
(3) Калуђерске Баре – Кремна – Мокра Гора, преко Шаргана (К-4б), дужине 24 km;
(4) Калуђерске Баре – Кремна – Шљивовица – Златибор (К-5), дужине 36 km;
(5) Калуђерске Баре – Тешица чесма – мотел „Џогази” – Калуђерске Баре (К-6), дужине 4 km;
(6) Калуђерске Баре – етно село – хотел „Бели Бор – Калуђерске Баре (К-7), дужине 5 km;
(7) Калуђерске Баре – Јелица брдо – манастир Српских Светитеља – Борово брдо – Калуђерске Баре (К-8), дужине 10 km; 
 
(8) Калуђерске Баре – Рачанска Шљивовица – Митровац (К-9), дужине 18,5 km.
2) Митровац:
(1) Митровац – Секулићи – Збориште – Калуђерске Баре (М-1), дужине 22 km;
(2) Митровац – Секулићи – Збориште – Мокра Гора (М-2), дужине 27 km;
(3) Митровац – Перућац – Бајина Башта (М-3), дужине 26 km;
(4) Митровац – Ослуша – Соколина – манастир Рача – Бајина Башта (М-4), дужине 25 km;
(5) манастир Рача – Лађевац – манастир Рача (М-4б), дужине 6 km;
(6) Митровац – Чемериста – Кремићи – Растиште – Алуга – Бањска Стена - Митровац (М-5), дужине 30 km;
(7) Митровац – Лазића брана (језеро Заовине) – Вежања – Јелисавчићи - Митровац (М-6), дужине 31,5 km;
(8) Митровац – Јелисавчићи – Крушчица – Батура – Мрка Коса – Предов Крст (М-7), дужине 28 km; 
 
(9) Митровац – Лазића брана (језеро Заовине) – Караклија – Батура – Предов Крст (М-8), дужине 30 km.
3) Предов Крст:
(1) Предов Крст – Столац – Предов Крст (П-1), дужине 19,5 km;
(2) Предов Крст – Витмитовац – Сјенић – Мрка коса – Предов Крст (П-2), дужине 12,5 km;
(3) Предов Крст – Јокића врело – Предов Крст (П-3), дужине 6 km;
(4) Предов Крст – Оманска врела – Галинска река – Предов Крст (П-4), дужине 5,5 km;
(5) Предов Крст – Чехова кућа – Јагоштица – Галинска река – Предов Крст (П-5), дужине 14 km;
(6) Предов Крст – Биљешке стене - Дирлија – Предов Крст (П-7), дужине 18 km;
(7) Бајина Башта – Перућац – Предов Крст (П-8), дужине 30 km.
Укупна дужина бициклистичких стаза износи око 464,5 km. Све планиране бициклистичке стазе је потребно интегрисати у јединствену мрежу која би се пружала целом територијом Плана. На појединим местима је потребно предвидети инфо терминале који би служили као одморишта и омогућавали основну медицинску помоћ. Бициклистичке стазе морају имати тврде подлоге, отпорне на атмосферске услове, као што су асфалт, макадам, камен и у ретким случајевима земља.
Поред стаза намењених бициклистичком саобраћају подручје ће се опремити и трасирати пешачким и излетничким стазама које везују туристичке центре са атрактивним туристичким пунктовима и планинским стазама које су дефинисане од стране Планинарског друштва Србије, чиме се постиже директно повезивање целог подручја Националног парка. 
 
Мрежу пешачко – излетничких стаза чиниће следеће стазе:
1) Кадињача – Планинарски дом – Борово Брдо, дужине 17,68 km;
2) Планинарски дом – Булибановац – Збориште, дужине 11,85 km;
3) Планинарски дом – Калуђерски станови – Видиковац – манастир Рача, дужине 7,29 km;
4) манастир Рача – кањон Рача - Планинарски дом, дужине 8,44 km;
5) Планинарски дом – Лисичји поток – Кремна, дужине 5,73 km;
6) Збориште – Секулића вода – Митровац, дужине 9,54 km;
7) Митровац - Пери До – Перућац, дужине 5,14 km;
8) Митровац - Крња Јела – Чемериште – Предов Крст, дужине 13,70 km;
9) Митровац - Козје Стене, дужине 4,94 km;
10) Митровац – реверзибилно језеро (Вежања) , дужине 3,17 km; 
 
11) Предов Крст – кањон Бруснице, дужине 2,49 km;
12) Предов Крст – Капетанова вода – Велики Столац, дужине 6,347 km;
13) Чехова кућа – Велики крај, дужине 5,77 km;;
14) Предов Крст – Бељешке стене (Видиковац) - Галник , дужине 7,42 km;
15) Планинарски дом – хотел „Тара” , дужине 3,82 km;
16) Џанићи – Орлов вис (Видиковац) , дужине 1,78 km;
17) Чехова кућа – Долови, дужине 4,04 km;
18) Локвице – Зобе – Грлац, дужине 2,38 km.
Излетничке стазе ће се градити као гребенске, панорамске, долинске, дуж речних токова и везне, где год је то могуће на трасама постојећих пољских и шумских путева и стаза, кроз цело подручје Просторног плана. 
 
Шумске и ловачке стазе ће се трасирати према шумско-привредним и ловно-привредним основама за потребе привредних делатности. 
 
Уз све излетничке стазе потребно је изградити одморишта и видиковце за предах посетилаца и излетника, прихватна склоништа за предах и склањање у случају природних непогода са надстрешницама и заклонима за људе и коње, локације са уређеним простором за пикнике, по могућству у близини сеоских домаћинстава.
2. Железнички саобраћај
За веће коришћење железничког саобраћаја у путничком саобраћају значајно је повећање доступности железничке станице у Семегњеву, модернизацијом и доградњом јавних путева и организовањем линија локалног јавног саобраћаја. 
 
Траса постојеће пруге узаног колосека, Шарган Витаси – Мокра Гора – Котроман – (Вишеград), се задржава. Предвиђа се реконструкција и продужење пруге узаног колосека до Кремана и даље до железничке станице „Бранешци”, у циљу спајања са железничком пругом Београд - Бар. У Генералном пројекту се за ову сврху разматрају три варијанте коридора. Ни једна од предложених варијанти не пролази кроз подручја природних добара која су предвиђена за заштиту, али се као повољнија предлаже варијанта која користи коридор државног пута II реда на делу од Кремана до Бранешког Поља. 
 
Такође се предвиђа продужење пруге узаног колосека од Кремана до Биоске, са могућношћу каснијег продужетка до Ужица, чиме би се Ужице и Вишеград повезали пругом узаног колосека. Ову деоницу пруге је потребно даље истраживати кроз израду техничке и студијске документације. 
 
Предвиђа се изградња комплекса заједничког друмско – железничког граничног прелаза Котроман, на прузи узаног колосека између Републике Србије и Републике БиХ. 
 
На туристичком комплексу „Шарганска Осмица” планира се изградња објекта за сталну изложбу музејских експоната возних средстава узаног колосека на локалитетима Шарган Витаси, Јатаре, Девети километар и Мокра Гора. 
 
На основу развојних планова Железница Србије разматра се могућност изградње крака пруге узаног колосека од Кремана до планине Таре, чиме би се повезали туристички комплекси Златибор, Тара и Вишеград (Дрина). Оријентациони положај трасе би се дефинисао након израде студијске документације, чија би разрада уследила кроз израду Генералног пројекта. 
 
Просторним планом Републике Србије железница задржава железничко земљиште и коридоре свих раније укинутих пруга.
3. Ваздушни саобраћај
У циљу брзе евакуације људи и заштите животиња, објеката и шуме неопходно је обезбедити могућност брзог и ефикасног приступа службе за хитне интервенције. У ту сврху оформиће се мањи хелидроми који ће се искористити и у сврху развоја „ексклузивног туризма”, имајући у виду географски положај Таре и њену удаљеност ваздушном линијом од регионалних центара у Србији у околним државама. 
 
Имајући у виду карактер заштићеног подручја и зоне предвиђене за заштиту птица и лептира, предлажу се локације на Калуђерским Барама (у зони хотела Оморика) и на Мокрој Гори, ван зона заштите. Дефинитивне локације ће бити одређене кроз израду потребне студијске и планске документације на нивоу генералног пројекта са претходном студијом оправданости уз обавезну процену утицаја на животну средину. 
 
За организовање авио саобраћаја на територији Плана не постоје услови услед неповољне конфигурације терена. У те сврхе се може користити војни аеродром „Поникве” на територији општине Ужице који тренутно није у функцији и чија је санација у току, а који се налази на само 8 km удаљености од Калуђерских Бара.
4. Водни саобраћај
Водни саобраћај остаје локалног и туристичког значаја на делу језера Перућац. Акумулационо језеро даје могућности повезивања територија две суседне републике воденим путем у наведеним размерама.
У сврху повећања степена доступности и атрактивности језера Перућац и Заовине планира се формирање локалних путничких пристаништа са релативно јефтиним пловним пристанима и маринама, пре свега у зонама одмора и рекреације, али и у другим зонама где би се омогућио лак прелазак на друге видове саобраћаја.
5. Интермодални саобраћај – робно транспортни центри
Обим пољопривредне производње и привредне активности на подручју Плана не оправдава изградњу објекта интегралног транспорта. Потребе за рационализацијом транспортног процеса и дистрибуцијом за појавне облике индивидуалног сточарства и малог броја дрвно - прерађивачких погона малог обима рада могу се реализовати преко РТЦ-а који се планира на територији општине Ужице, у Севојну на 25 km од Калуђерских Бара. 
 
6. Приоритетне активности
Приоритетне активности се дефинишу за период до 2014. године. У том периоду се очекује почетак реализације и завршетак појединих радова уколико њихов обим то дозвољава. На основу општих и посебних циљева, поставки и решења Просторног плана, приоритетне активности у области саобраћајне инфраструктуре су:
Планско решење 1: Повећање капацитета и побољшање нивоа саобраћајних услуга на путној мрежи.
Приоритетне активности:
1) предложено измештање државног пута I реда бр. 5 на деоници од Кнежевића до Кремана;
2) отклањање недостатака у погледу геометрије коловоза, попречних профила, стања коловозне конструкције, саобраћајне сигнализације и безбедности одвијања саобраћаја. Приоритетне деонице Волујац – Биоска (на измештеној деоници ДП бр. 112, по предлогу из Просторног плана) и Црвени Вир – Кремна на ДП II реда бр. 112а;
3) израда пројеката за изградњу планираних саобраћајница, пре свих пута: Јелова Гора – Кадињача – Поникве – Калуђерске Баре – Добро Поље – Митровац – Заовине – Мокра Гора – Семегњево – Златибор – Сирогојно – Ужице;
4) израда планске и техничке документације за деоницу аутопута Е-761 од Пожеге до границе Републике БиХ;
5) израда пројеката и реконструкција општинских путева од значаја за подручје НП „Тара”, парка природе „Шарган – Мокра Гора”, предела изузетних одлика „Заовине” и парка природе „Златибор”, у дужини од 77,6 km; 
 
6) реконструкција осталих општинских путева према приоритетима који се утврђују средњорочним програмима развоја мреже општинских путева, уз одржавање проходности путних праваца током целе године.
Планско решење 2: Развој железничког саобраћаја.
Приоритетне активности:
1) реконструкција пруге узаног колосека Шарган Витаси – Кремна – Бранешци и повезивање са магистралном пругом Београд – Врбница - Бар; и
2) изградња објеката за сталну изложбу музејских експоната возних средстава узаног колосека на локалитетима Шарган Витаси, Јатаре, Девети километар и Мокра Гора;
Планско решење 3: Развој коридора за алтернативне видове саобраћаја.
Приоритетне активности:
1) изградња мреже бициклистичких стаза на Калуђерским Барама, Митровцу и Предовом Крсту, на основу пројекта „Тарицикл” према приоритетима који ће се утврдити средњорочним програмом развоја и кроз израду студијске документације; 
 
2) уређење и мапирање постојећих пешачко – планинарских стаза на подручју Калуђерсих Бара и Предовог Крста.
II. ВОДОПРИВРЕДНА ИНФРАСТРУКТУРА
1. Kонцепт развоја водопривредне инфраструктуре
Основна планска решења су:
1) Потпуна и строга заштита и контрола заштићених природних добара и изворишта водоснабдевања у циљу њиховог очувања и унапређења квалитета подземних вода и стриктна заштита свих зона које су законом резервисане као изворишта водоснабдевања.
2) Заштита вода (површинских и подземних) уз примену интегралног приступа у управљању и коришћењу водних ресурса (коришћење, заштита вода и заштита од вода); очување квалитета површинских вода у складу са захтеваном класом квалитета. 
 
3) Принцип који треба поштовати је да се до рационалних, еколошки прихватљивих граница, искористе локална изворишта вода. Еколошке претензије подручја захтевају висок степен прикупљања и одвођења отпадних вода, што значи изградњу система који ће обезбедити висок квалитет животне средине посебно у деловима интензивнијег коришћења (туристички локалитети), уз обавезан третман отпадних вода пре њиховог упуштања у реципијенте. Заштита вода и њихово коришћење остварује се у оквиру интегралног управљања водама спровођењем мера за очување површинских и подземних вода и њихових резерви, квалитета и количина. Воде се могу користити, а отпадне воде испуштати уз примену одговарајућег третмана, на начин и до нивоа који не представља опасност од загађивања. Мере заштите вода обезбеђују спречавање или ограничавање уношења у воде опасних, отпадних и других штетних материја, праћење и испитивање квалитета површинских и подземних вода, као и квалитета отпадних вода и њихово пречишћавање.
4) Израда Основе заштите, коришћења и уређења пољопривредног земљишта, којом ће се утврдити намена и начин коришћења земљишта.
5) Дефинисање зона изворишта и одређивање мера санитарне заштите свих изворишта водоснабдевања. Земљиште и водене површине у подручју заштите изворишта водоснабдевања морају бити заштићени од намерног или случајног загађивања и других утицаја који могу неповољно деловати на издашност извора и здравствену исправност воде. У складу са тим, све активности у простору које утичу на промену квалитета воде у водоносним слојевима или површинским токовима, морају бити забрањене.
6) За сва подручја на којима се налазе изворишта која се користе или су планирана за снабдевање водом за пиће, потребно је установити три зоне санитарне заштите: шира зона заштите, ужа зона заштите и зона непосредне заштите, а у складу са одговарајућом законском регулативом.
7) Израда катастра свих природних и каптираних извора у Планском подручју, уз доношење правних аката о њиховој заштити односно коришћењу.
8) Наставак активности чишћења језера Перућац у оквиру пројекта „Прекогранична сарадња општина на пољу животне средине – слив реке Дрине”.
9) Обавезно очување квалитета површинских и подземних вода у складу са захтеваном класом квалитета, у складу са Уредбом.
10) Изградња нове комуналне инфраструктуре и одржавање постојеће, која подразумева, пре свега, изградњу канализационих система у насељима на подручју Плана са уређајима за пречишћавање отпадних вода. Изузетно, у мањим насељима, могуће је одвођење отпадних вода у прописно изграђене групне и појединачне санитарне водонепропусне септичке јаме. 
 
11) Забрањено је упуштање отпадних вода из привредних објеката у природне реципијенте без претходног третмана на постројењима за пречишћавање отпадних вода (ППОВ), а квалитет пречишћених вода мора да задовољи прописану категорију квалитета реципијента.
12) Максимално искористити локалне ХЕ потенцијале за формирање акваторија и задовољавање потреба за енергијом, наводњавањем и рибарством, тамо где објективно и реално постоје. 
 
13) Постојеће акумулације искористити поред основних намена (енергија, водоснабдевање, иригација) у оквирима еколошких капацитета за развој рибарства, као и побољшање биодиверзитета. 
 
2. Снабдевање водом
Планирана потрошња воде највишег квалитета на подручју Плана одређена је према специфичним потрошњама које су дефинисане Водопривредном основом Републике Србије. Усвојена је норма од 230 l/кориснику на дан за насеља, 170 l/кориснику на дан за локалну индустријску и комуналну привреду која је прикључена на водоводе насеља. У руралним насељима норме су нешто ниже, 215 l/кориснику на дан, с тим да се планира и 100 l/кориснику на дан за потребе стоке.
Основна планска решења су:  
1) реконструкција старе, дотрајале мреже и смањење губитака на ниво испод 20%; 
 
2) земљиште у приобаљу река, као и водене површине, морају бити заштићени од намерног или случајног загађивања и других утицаја који могу неповољно деловати на квалитет вода;
3) површинске воде чувати од загађења предтретманом индустријских отпадних вода, проширењем канализационе мреже комуналних отпадних вода и третманом у постројењу за пречишћавање вода; 
 
4) обезбедити регуларни мониторинг квалитета површинских и подземних вода;
5) под санитарну заштиту стављају се сва површинска и подземна изворишта у сливном подручју река, као и објекти који чине функционалну целину;
6) успоставља се режим забране изградње објеката који нису у функцији водопривредних објеката и објеката водоснабдевања, одвијања и развоја активности које могу да загаде земљиште, непланско сађење дрвећа и подизање воћњака, бацање и депоновање смећа и свих врста отпадака и испуштање било каквих отпадних вода и свака активност која може угрозити квалитет воде, загађивање на било који начин земљишта и водотока; 
 
7) успоставља се појас заштите око магистралног цевовода сирове воде, ширине 5 m са обе стране цевовода, од бране „Врутци” до постројења „Церовића брдо”, са режимом забране изградње објеката осим водопривредних објеката, односно објеката водоснабдевања, одвијања и развоја активности које могу да загаде земљиште и угрозе стабилност и функцију цевовода; појас санитарне заштите исте ширине успоставља се дуж целох магистралног цевовода Тарског водовода; 
 
8) Насеља у Националном парку на подручју општине Бајина Башта: туристички центри Митровац, Шљивовица, Калуђерске Баре и засеоци насеља Заовине (Јездићићи), Коњска река (Милекићи), Племићи (Бањска стена) и Рача, ће се и даље снабдевати водом из „Тарског водовода” из акумулације „Крушчица” на реци Бели Рзав. Магистрални цевовод Тарског водовода постављен је на правцу: Постројење (код изворишта) – Коњска река – Митровац – јужни обод Ослуше – Шљивовица – Калуђерске Баре. Снабдева водом и неке засеоке Заовина, Коњске реке, Племића и Раче. Пречник главног цевовода је 250 до 300 mm, С обзиром да је овај водовод (пројектовани капацитет водовода 80 l/s) својевремено пројектован за укупан број од 21000 корисника (становника и туриста), што далеко превазилази процењени број становника и број могућих туриста и осталих корисника, то ће се из њега моћи подмиривати потребе у води још дуго времена, уз услов да се систем комплетира, по потреби реконструише и да се добро одржава;
9) мала насеља, као што су Јагоштица и Растиште, и индивидуална домаћинства снабдевати водом из постојећих изворишта, уз поштовање санитарних и хидротехничких захтева; 
 
10) засеоци у атару Заовина и Кремана (Добро и Љуто Поље) ће се снабдевати водом из локалних изворишта, а у планском периоду ће се испитати могућност њиховог трајног повезивања на Тарски водовод; 
 
11) Мокра Гора и Кремна снабдеваће се водом из локалних изворишта, а трајно решење ће се реализовати са акумулације Заовине преко водозахвата Крушчица; 
 
12) изградња резервоара „Вршак” запремине 100 m3 и „Ристановића вис” запремине 100 m3, као и дистрибутивног цевовода до ових резервоара чиме ће се унапредити локално снабдевање водом из изворишта ,,Кленовац”;
13) изградња новог водосистема „Ракови”. Систем се састоји из каптаже „Ракови” процењеног капацитета 4-8 l/сек, гравитационог одвода дужине 882 m до будуће црпне станице са резервоаром В=36 m2 на коти 728 mнв. Из ње ће се вода пумпати потисним цевоводом 150 у постојећи резервоар „Шанац”. Део месне заједнице Кремна Витаси који је лоциран на вишим падинама решиће се посебним системом за повишење притиска;
14) Биоска и Врутци ће добити воду из акумулације Врутци, за шта је потребно изградити одговарајуће хидротехничке објекте, на основу предходно одобрене инвестиционо – техничке документације; 
 
15) насеље Семегњево ће се снабдевати водом из локалних изворишта уз изградњу одговарајућих хидротехничких објеката, по потреби, а на основу претходно одобрене инвестиционо - техничке документације; 
 
16) у планском периоду ће се, зависно од потреба испитати могућност проширења капацитета Тарског водовода и коришћења вода акумулације Заовине за ове потребе. 
 
У зонама и појасевима санитарне заштите изворишта водоснабдевања акумулације „Врутци” утврђују се следеће зоне (режими) заштите и правила изградње и уређења простора:
1) Зона непосредне заштите за катастарску општину Врутци и обухвата земљишта изнад, поред и испод бране „Врутци”, са забраном грађења објеката који нису у функцији водопривредних објеката и објеката водоснабдевања; забраном коришћења простора и одвијања активности које могу да загаде земљиште и акумулацију, као и транспортовање отрова и других штетних материја; непланско сађење дрвећа; бацање и депоновање угинулих животиња, смећа и свих врста отпадака и испуштање било каквих отпадних вода; вожња чамца, купање, риболов, као и свака активност која може угрозити квалитет воде. Земљиште у овој зони може се користити само као сенокос и за планско озелењавање и сађење дрвећа. 
 
2) Ужа зона заштите са забраном: грађења објеката осим водопривредних објеката, односно објеката водоснабдевања, и уз предходно прибављање сагласности надлежних служби, за изузетне случајеве грађана чији су се објекти затекли у овој зони пре и после градње акумулације; изградња путева, копање канала и извођење земљишних радова; транспортовање отрова и штетних материја; коришћење земљишта на начин који може угрозити исправност имколичину воде; бацање и депоновање смећа и свих врста отпадака; сахрањивање угинулих домаћих животиња, као и њихово остављање на површини земље; прање возила и купање домаћих животиња; купање ван простора предвиђеног за купалиште; вожња чамца на моторни погон; непланско сечење и сађење дрвећа; загађивање на било који начин подземних и површинских водотокова; као и контролисано коришћење простора и одвијање активности што подразумева:
(1) привредно искоришћавање земљишта ограничава се у погледу примене агротехничких мера и врсте култура;
(2) обавезна је изградња хигијенских нужника, септичких и осочних јама, уређење стаја и других пратећих објеката, као и дворишта;
(3) у зони уже заштите дозвољена је изградња купалишта, паркинг простора и приступног пута, као и спортски риболов.
3) Шира зона заштите обухвата целокупан слив на коме се формирају воде које притичу у акумулацију „Врутци”, са описом граница као у Одлуци - са контролисаном изградњом и коришћењам простора, којим се дозвољава изградња објеката (туристичких, стамбених, објеката терцијарних делатности итд) у широј зони заштите изворишта, под условом санитарног безбедног прикупљања и пречишћавања или одвођења отпадних вода ван слива акумулације. У широј зони заштите забрањено је:
(1) изградња инвестиционих објеката у гранама индустријске производње чије оптадне воде садрже опасне и штетне материје;
(2) изградња објеката грађана без предходно прибављене водопривредне сагласности и санитарне дозволе;
(3) складиштење и употреба отровних и штетних материја, манипулисање њима, као и лагеровање њихове амбалаже;
(4) транспортовање отровних и штетних материја на делу пута Волујац - Кремна а на прелазу путева преко водотока ограничава се брзина кретања возила;
(5) испуштање каналских вода у сливу реке Ђетиње;
(6) испуштање употребљених вода из насеља Биоска, Кремна и хотелског комплекса Калуђерске Баре без претходног механичког и биолошког пречишћавања;
(7) градња септичких јама и сахрањивање угинулих животиња у близини водотока до 5 m;
(8) бацање и депоновање смећа ван простора одређеног за депонију;
(9) загађивање на било који начин подземних и површинских водотокова;
(10) обавезна је изградња хигијенских нужника, септичких и осочних јама, уређења стаја и других пратећих објеката, као и дворишта.
4) Успоставља се појас заштите око главних водотокова реке Ђетиње, од уласка у ужу зону, Коњске реке и Братешина реке до тунела Шарган, ширине 50 m с обе стране водотока. Успоставља се појас заштите и око главних притока реке Ђетиње:
(1) Селачке реке до бетонске преграде број 4;
(2) Ужичког потока до бетонске преграде број 2;
(3) Матијашевац потока до бетонске преграде број 5.
Ван овог појаса заштите око водотока је шира зона заштите.
За акумулације „Крушчица” и „Рача” и магистралне цевоводе, као и за друге мање акумулације и изворишта која се користе за водоснабдевање, ће се одговарајућом документацијом утврдити зоне и појасеви санитарне заштите у складу са законском и подзаконском регулативом. По потреби ће се и зоне санитарне заштите акумулације „Врутци” истим поступком преиспитати и ускладити са наведеном регулативом. 
 
3. Одвођење отпадних и атмосферских вода
Неповољне геоморфолошке карактеристике терена отежавају и изградњу канализационих система за одвођење и пречишћавање отпадних вода. Сва насеља на планском подручју ће решавати каналисање отпадних вода сопственим постројењима за пречишћавање воде. Обавезно је решавање питања евакуације отпадних вода и онемогућавање испуштања фекалних вода преко нехигијенских септичких јама у стенски масив чиме долази до загађивања не само подземних и површинских вода већ и самог земљишта. До трајног решења канализације, обавезна је, код индивидуалних објеката, изградња непропусних септичких јама и јама за осоку, уколико има сеоских домаћинстава.
За јавне објекте и објекте са туристичким смештајем обавезна је израда одговарајућих уређаја са непропусним системима који ће се празнити (или са комплетним пречишћавањем) до изградње насељеног система пречишћавања отпадних вода.
Основна планска решења су:  
1) за насеља у Националном парку (Јагоштица, Растиште, Коњска река, Митровац, подручје Заовина, Ослуша, Соколина, Калуђерске Баре и подручје око акумулација „Заовине” и „Крушчица”) - изградња, реконструкција или модернизација главних канализационих водова за подсистеме Заовинско језеро, Шљивовица – Калуђерске баре и Растиште; 
 
2) за остала насеља ван Националног парка на потезу од Перућца ка Бајиној Башти није планиран систем каналисања отпадних вода;
3) за Мокру Гору – изградња главног канализационог вода од извора Беле воде до Котромана са лоцирањем постројења за пречишћавање отпадних вода. У инсталацију се укључују и отпадне воде из фабрике „Котроман”;
4) за насеља у сливном подручју акумулације „Врутци”: Кремна, Биоска, обезбеђење прикупљања свих отпадних вода и њихово пречишћавање на уређајима за пречишћавање са нивоом терцијарног пречишћавања; 
 
5) све локалне канализационе мреже укључити у главни канализациони вод;
6) за мала насеља и туристичке центре проблем канализације решавати локално и предвидети постројење са високим степеном пречишћавања, прикупљајући отпадне воде из више домаћинстава у складу са економском тачком исплативости (минимум 50 становника);
7) вршити стални надзор и обезбедити максималну погонску сигурност;
8) за насеља која нису у сливним подручјима изворишта водоснабдевања (Семегњево и друга) за употребљене фекалне воде предвидети двостепено пречишћавање: примарно, механичко пречишћавање са обичним таложницима (степен редукција бактерија је 25% до 75%) и секундарно, биолошко пречишћавање, које у комбинацији са примарним пречишћавањем постиже степен пречишћавања 90% до 95%. Евентуално предвидети и хлорисање пречишћене воде пре упуштања у ефлуент;
9) привредни објекти уз претходни предтретман могу се одвести на заједнички ППОВ; 
 
10) за атмосферске воде предвиђа се:
(1) за грађевинско подручје, зацевљено или отвореним каналима одвођење вода до локалног реципијента; 
 
(2) биолошких мере на регулацији и заштити водотока на овом подручју.
4. Хидроенергетика
Поред постојеће ХЕ „Б.Башта” са њеним објектима, постојећим плановима предвиђено је да ће се водотоцима на територији Плана изградити више малих хидроелектрана. Према подацима који су добијени од ЈП „Електропривреде – дирекција за стратегију и инвестиције” (као што се види из наредне табеле) предвиђено је 14 мини електрана. Укупни инсталисани капацитет на свим овим електранама износио би 6.293 КW.
Укупна годишња производња енергије, према процени, износила би око 25.500.000 КWh годишње.
Табела 12. Списак локација будућих МХЕ са основним подацима




Општи подаци

Преграда

Хидролошки и енергетски подаци


Назив
МХЕ
(општина)

Водоток

Локација

Тип  

Запремина акумулације

Максим. бруто пад

Кота нормалног успора

Инстал. снага

Годишња производња






hm3

m

m.n.m.

kW

kWh


Биоска  
УЕ

Ђетиња

Биоска

Бетонски праг

/

51

720

380

1.449.000


Кремна  
УЕ

Матијашевића река

планина Тара

Бетонски праг

/

154

930

154

623.000


Шарган  
УЕ

Братешина

Кремна

Бетонски праг

/

123

950

264

1.023.000


Еркачи  
ББ

Рача

јужно од Б. Баште

Насута брана и Тиролски захват

1,2

130

380

990

2.651.000


Копривна ББ

Рача

узводно од Ман. Рача

Тиролски захват

/

110

/

290

1.281.000


Бјелушина
ЧЈ

Црни Рзав

подножје Бјелушине

Бетонски праг (3)

/

30

/

555

2.227.000


Пета  
ЧЈ

Црни Рзав

подножје Пете

Бетонски праг

/

30

/

515

2.283.000


Комаљ  
ЧЈ

Црни Рзав

подножје Комаља

Бетонски праг

/

30

/

515

2.285.000


Околичко брдо  
ЧЈ

Семегњев-ска река - Прдавац

подножје Околичког брда

Тиролски захват

/

90

/

245

1.094.000


Тунел
ЧЈ

Семегњев-ска река - Скакавац

подножје брда Вршак

Тиролски захват (2)

/

75

/

130

582.000


Миковићи
УЕ

Камишна река

Мокра Гора

Тиролски захват

/

55

/

165

723.000


Локације МХЕ које се налазе у зони границе плана


Пилица
ББ

Пилица - Солотуша

Пилица

Насута преграда и Тиролски захват (2)

0,7

50

355

220

964.000


Напомена: Тиролски захвати и машинска зграда се налазе изван, док се насута брана са акумулацијом Мекота налазе унутар граница плана.


Бели камен
ЧЈ

Црни Рзав - Рибница

подножје Белог камена

Тиролски захвати (2)

/

75

/

1.360

5.988.000


Напомена: Један Тиролски захват и машинска зграда се налазе на самој граници плана, док се други Т. захват налази изван граница плана.


Борната коса
ББ

Црни Рзав

подножје Никиног рамена

Тиролски захват

/

145

/

510

2.260.000


Напомена: Машинска зграда се налази на самој граници плана, док се Тиролски захват налази изван граница плана. 
 
Упозорење: Локације преграда за мале хидроелектране: Еркачи, Копривна, и Миковићи налазе се у границама II режима заштите природе. Локација Шарган се налази у клисури Братешине која је потенцијална за валоризацију и заштиту као II режим. Локације на Семегњевској реци и Црном Рзаву налазе се у III режиму заштите природе Парка природе „Златибор”. Остале локације налазе се ван граница подручја заштићене природе. 
 
(Извор: Катастар малих хидроелкетрана на територији СР Србије ван САП из 1987.године и ЈП Електропривреда Србије – Дирекција за стратегију инвестиције)
Напомиње се да је Уредбом о утврђивању Програма о остваривању стратегије развоја Енергетике Републике Србије до 2015. године (пододељак Малехидроелектране, став 2) одређено да је изузетно могуће градити мале хидроелектране и на другим локацијама уз Сагласност Министарства Енергетике и рударства и сагласности сви другиих надлежних институција.
У складу са Уредбом о Изменама и допуна Програма о остваривању стратегије развоја Енергетике Републике Србије до 2015. године од 1.12.2009. године дошло је до допуне Програма о остваривању стратегије Републике Србије (пододељак 13.2.2.), према којој (став 3.) важи и следеће: 
 
Уколико на некој од локација предвиђеним Катастром из става 2, овог пододељка, услед промењених хидро-геолошкох услова, постојања изграђених грађевинских објеката или других значајнијих промена које су наступиле у уређењу и коришћењу простора, није могућа изградња мале хидроелектране или би очекивана снага била осетно мања од снаге наведеном у Катастарском листу, изградња мале хидроелектране, уз Сагласност Министарства енергетике и рударства, може се одобрити на другој или више других локација истог водотока којима се обезбеђује потпуно искоришћавање енергетског потенцијала.
Због горе наведених законских измена регулативе за изгрдњу малих хидроелектрана Просторни план (како за локације из Катастра МХЕ из 1987. године тако и за све друге локације за које се искаже интерес током периода важења овога плана) дефинише обавезу детаљних истраживања конкретних микролокација малих хидроелектрана, њихових техничким карактеристикама и услова изградње у складу са одговарјућом техничком документацијом, предвиђеном Законом.
У складу са тим, изградња малих хидроелектрана вршиће се искључиво на основу услова надлежних институција и организација и прихваћене техничке документације у складу са Законом. 
 
Просторним планом се само резервише простор за изградњу малих хидроелектрана, а по потреби и хидроакумулација које ће служити у њиховом функционисању.
5. Водопривреда, коришћење и заштита вода и приобаља
На подручју ужичког дела плана најзначајнији водопривредни објекат је брана „Врутци”. Она је изграђена за потребе снабдевања Ужица пијаћом водом. Са акумулираном количином воде од 40 милиона m3 у радном режиму и 60 милиона m3 максималне запремине, ова акумулација има могућности за изградњу подбранске МХЕ и производњу електричне енергије, као и отварање туристичко рекреативних садржаја и риболовног туризма.
Брана се углавном одржава јер је њено правилно функционисање условљено коришћењем ресурса за чије потребе је и изграђена. Остали водопривредни објекти, као што су уставе за спречавање доношења наноса у оквиру заштите акумулације „Врутци” не одржавају се редовно због чега су ови објекти често засути и нису у функцији.
У циљу будућег правилног коришћења, планска решења су: 
 
1) израда посебне студије одрживог коришћења водног земљишта акумулације у функцији развоја туристичко - рекреативних садржаја и риболовног туризма уз уважавање санитарне заштите акумулације;
2) израда урбанистичке и пројектне документације за уређење приобаља речних токова који пролазе кроз насељена места Мокра Гора, Кремна, Биоска, Равни и насеља Лужничке долине у циљу очувања и одржања постојећег природног амбијента и регулација водотока на руралном подручју;
3) реализација програма изградње брана, купалишта и пратећих садржаја дуж река Камешине, Бели Рзав, Друганчице и Крсманског потока (по условима ЈП „Србијаводе”);
4) проглашење ерозионих подручја и одбрана од бујичних поплава на водотоковима ван система редовне одбране од поплава (предуслов је израда планова за проглашење ерозионих подручја и одбрану од бујичних поплава, синхронизобао за све три општине); 
 
5) веће коришћење водних ресурса за наводњавање. 
 
На подручју Предела изузетних одлика „Заовине” акумулације „Крушчица” и „Заовине” су најзначајнији водопривредни објекти. Као и у случају акумулације „Врутци”, неопходна је израда посебне студије одрживог коришћења водног земљишта акумулације у функцији развоја туристичко - рекреативних садржаја и риболовног туризма уз уважавање санитарне заштите акумулације, а нарочито прописаних режима заштите природе. 
 
Квалитет и заштита вода. Заштита површинских и подземних вода од загађивања спроводиће се:
1) у складу са важећом законском регулативом, утврђивањем зона санитарне заштите око изворишта (како оних за водоснабдевање тако и минералних);
2) очувањем и заштитом водених токова планинске зоне и њихових приобалних појасева, применом техничких и технолошких мера заштите;
3) обезбеђивањем утврђених зона заштите у прописаним границама;
4) спречавањем улаза у зону непосредне заштите изворишта, асфалтирањем приступних путева, постављањем одговарајућих ограда (одржавањем постојећих), довођењем електричне енергије;
5) поштовањем техничких и пројектантских стандарда при укрштању инфраструктурних објеката са водотоцима:
(1) код подземних укрштања;
(2) у зонама нерегулисаних водотокова;
(3) код трасе нерегулисаних делова водотока, у зонама грађевинских рејона;
(4) код планираних мостова, пропуста и прелаза преко водотока;
6) реализацијом мера заштите и очувања од деградације и загађивања тока и приобаља свих водотока;
7) применом мера и начина забране упуштања санитарних и кишних вода у водотоке, без претходног пречишћавања до захтеваног квалитета дефинисаног класом водотока;
8) изградњом канализационе мреже по сепарационом систему, ППОВ-а за санитарне отпадне воде и адекватних третмана за прикупљене кишне воде (сепаратори масти и уља) пре упуштања у водоток;
9) изградњом непропусних септичких јама за изоловане објекте, као прелазно решење до реализације канализационе мреже;
10) изградњом водонепропусних базена (осока) за прикупљање употребљених вода са фарми;
11) при евентуалној изградњи комплекса са резервоарима за складиштење нафте и њених деривата, морају се испоштовати сви законски нормативи везани за сладиштење и дистрибуцију истих, у циљу спречавања загађења површинских и подземних вода; 
 
12) укључивањем у мониторску мрежу контроле вода река.
Заштита од поплава. Заштита од поплава остварује се оптималном комбинацијом хидротехничких и организационих мера. Хидротехничке мере се састоје од пасивних мера заштите (заштита линијским одбрамбеним системима - насипима и регулациони радовима) и активних мера (ублажавање поплавних таласа у акумулационим басенима). 
 
Заштита од водне ерозије остварује се кроз обраду земљишта, усклађену са топографским и педолошким условима и предузимањем одговарајућих техничких и биолошких мера антиерозионе заштите.
Потребно је применити ефикасну и благовремену антиерозиону заштиту, да би се водопривредни системи заштитили од штетног дејства свих видова ерозије и уношења наноса. Посебно је важно извршити антиерозиону заштиту сливова на којима су акумулације.
III. ЕЛЕКТРОЕНЕРГЕТСКА ИНФРАСТРУКТУРА
У складу са планираним развојем капацитета, на основу процене планиране потрошње, планира се даљи развој и допуна мреже трафостаница и водова на планском подручју. 
 
1) Реконструкција и замена електроенергетских објеката старијих од 30 година; 
 
2) У развојним постројењима 35/10 KV у случају повећања оптерећења уградити трансформатор веће снаге;
3) У урбанизованом подручју користити стандардне трафостанице 10/0.4 KV снаге 400 и 630 (1000) KVA, а на сеоском 100,160 (250) KVA;
4) На урбанизованом подручју мрежу 10 KV решавати на принципу „отворених прстенова”, а на сеоском подручју трафостанице 10/0.4 KV напајати у тзв. „Т” споју;
5) На урбанизованим подручјима мрежу 1KV решавати кабловски а на сеоском подручју ваздушно;
6) Обезбедити уградњу уређаја за командовање тарифама и оптерећењем;
7) Изградити:  
(1) ДВ 400 KV Б. Башта – Ваљево 3 – Обреновац, Б. Башта – Краљево 3 и Б. Башта – Вардиште;
(2) ДВ 220 KV Б. Башта – Пожега;  
(3) ТС 400 KV Б. Башта, као проширење постојеће ТС Б. Башта 
 
Трасе далековода и локације трафостаница одређиваће се у складу са прописаним режимима и мерама заштите простора, на основу услова и сагласности надлежних Завода за заштиту природе и споменика културе. 
 
Планом се, сходно потребама на терену, поред водова и трафостаница предвиђеним планским решењем, оставља могућност ширења мреже 10kV, тј. грађења и других водова и трафостаница 10kV. 
 
Планом се оставља могућност да се трасе будућихдалековода и каблова 35kV могу кориговати у односу на планско решење, услед потреба усклађивања са стањем на терену и имовинским односима.
IV. ТЕЛЕКОМУНИКАЦИОНА ИНФРАСТРУКТУРА И ПОШТАНСКА МРЕЖА
1) Преносни систем доградити у највишој равни (главна централа - чворна централа) тако да обезбеђује сигурност у напајању.
2) Дистрибутивни систем (чворна централа - крајња централа - претплатник) доградити и реконструисати тако да се поред сигурности добија квалитетан сигнал.
3) Изградити довољан број базних станица за мобилну телефонију. 
 
4) Изградити довољан број емисионих станица за РА и ТВ пренос.
5) Изградити довољан број поштанских јединица.
Посебно се наглашава да се локације нових стубова и конструкција за антене мобилне телефоније, РА и ТВ преноса у зонама за које је прописан одређени степен заштите природе или споменика културе, могу одабирати и ови објекти се могу градити искључиво на основу услова и уз сагласност надлежних Завода за заштиту природе и споменика културе.
Да би цео систем комуникација био стабилан и имао сигурност у напајању потребно је:
1) Проширити постојеће АТЦ;
2) Крајње централе повезати оптичким кабловима уколико се конфигурација терена дозвољава;
3) Ако не постоји могућност кабловског повезивања крајњих централа користити радио-релејне везе;
4) Телефонске претплатнике од крајних централа повезивати кабловски са пратећом опремом; 
 
5) Аналогне централе (крајње) заменити дигиталним довољног капацитета;
6) Поставити недостајуће базне станице за мобилну телефонију како би цела територија била покривена квалитетним сигналом; 
 
7) Реконструисати и модернизовати емисионе РА и ТВ станице;
8) Поштанску мрежу градити у зависности од потреба корисника у складу са „Општим планом поштанске мреже”, донетим од сттране ЈП ПТТ саобраћаја „Србија”. 
 
V. ОСТАЛА КОМУНАЛНА ИНФРАСТРУКТУРА
1) Комунални отпад:
У циљу заустављања негативних трендова и ефикасног управљања комуналним отпадом потребно је:
(1) санирати постојећа сметлишта;
(2) одредити локације и уредити пунктове за сакупљање комуналног чврстог отпада по селима; 
 
(3) санаирати спонтано настале депоније.
Санитарна регионална депонија и рециклажни центар планирана је у општини Ужице. Биће смештена на локацији „Дубоко” са постројењем за издвајање и сепарацију секундарних сировина из комуналног отпада. 
 
2) Гробља:
(1) у већим насељима (Мокра Гора, Кремна) изградити централна организована и уређена гробља;
(2) постојеће локације свих сеоских гробаља уредити по могућству проширити; 
 
(3) увести јединствен систем управљања и одржавања гробаља.
3) Сточна гробља:
На територији Плана није планирана локација за сточно гробље. 
 
4) Зелене пијаце:
Приоритет у изградњи, опремању и уређењу зелених пијаца односи се на насеља Кремна и Мокра Гора у општини Ужице, док се у општини Бајина Башта мини пијаце могу организовати на уређеним локацијама у местима концентрације туриста (Калуђерске Баре, Митровац), у складу са режимима коришћења простора. 
 
5) Сточне пијаце:
Поред постојеће пијаце у Врутцима, планира се уређење сточне пијаце општинског карактера у Кремнима на оптималној локацији. 
 
IX МЕРЕ ЗАШТИТЕ, УРЕЂЕЊА И УНАПРЕЂЕЊА ПРИРОДНИХ И КУЛТУРНИХ ДОБАРА
Интензитет коришћења планског подручја у складу са утврђеним циљевима, задацима и критеријумима заштите, очувања и унапређења природе, природних вредности и културних добара условљен је режимима у зонама са три степена заштите. Сваки степен заштите садржи скуп мера различитих карактера и нивоа строгости.
Просторним планом утврђени су општи услови заштите за цело планско подручје и нарочито његове делове који припадају одређеним режимима заштите, као и посебни у складу са степеном заштите и карактером природних и културних вредности. На делу површина појављује се вишенаменско коришћење. Мере заштите природе, природних вредности и културних добара имају апсолутни приоритет.
Уколико се у току извођења грађевинских и других радова наиђе на природно добро које је геолошко-палеонтолошког и минералошко-петрографског порекла за које се претпоставља да има својства природног споменика, извођач радова је дужан да о томе обавести надлежни завод за заштиту природе и да предузме мере да се до доласка овлашћеног лица, природно добро не оштети и да се чува на месту и положају у коме је нађено.
Уколико се у току извођења грађевинских и других радова наиђе на остатке из прошлости за које се претпоставља да могу имати својства културног добра, извођач радова је дужан да о томе обавести надлежни завод за заштиту споменика и да предузме мере да се до доласка овлашћеног лица, пронађени остаци не оштете и да се чувају на месту и положају у коме су нађени. 
 
Заштита природног добра подразумева забрану предузимања радњи и активности које би измениле његов изглед или довеле у питање његове основне карактеристике. На овом простору дозвољена је реконструкција и обнављање природних вредности и одлика као и уређење културног добра, а која се односи претежно на стање у време изградње заштићеног споменика који су са њим чинили целину. На заштићеном природном добру примењиваће се режими очувања и коришћења прописани актом о стављању под заштиту.
I. Мере заштите за Национални парк „Тара”
1. Oпште мере заштите
Национални парк је подручје са већим бројем разноврсних природних екосистема од националног значаја, истакнутих предеоних одлика и културног наслеђа у коме човек живи усклађено са природом, намењено очувању постојећих природних вредности и ресурса, укупне предеоне, геолошке и биолошке разноврсности, као и задовољењу научних, образовних, духовних, естетских, културних, туристичких, здравствено-рекреативних потреба и осталих активности у складу са начелима заштите природе и одрживог развоја. 
 
У националном парку дозвољене су радње и делатности којима се не угрожава изворност природе, као и обављање делатности које су у функцији образовања, здравствено-рекреативних и туристичких потреба, наставка традиционалног начина живота локалних заједница, а на начин којим се не угрожава опстанак врста, природних екосистема и предела, у складу са овим законом и планом управљања који доноси управљач. 
 
Законом о националним парковима, члан 6. („Службени гласник РС”, број 39/93), је забрањено:
1) „сећи или уништавати дрвеће, жбуње и осталу вегетацију, кад се тиме угрожава горња граница шуме и нарушава заштита земљишта од ерозије као и на обалама и приобаљу језера, река и њихових притока где су мрестилишта риба, осим санитарне сече;
2) уносити неаутохтоне дивље биљне врсте изузев за потребе спречавања ерозије и клизишта у зони режима заштите III степена, уносити неаутохтоне дивље животињске врсте које слободно живе, као и лов дивљачи изузев санитарног и узгојног одстрела у зони режима заштите II и III степена;
3) градити објекте или изводити друге радове којима се загађује ваздух и земљиште, погоршава квалитет вода, мења њихова количина, просторни и временски распоред, осим објеката и радова за заштиту од ерозије, бујица и поплава и објеката за потребе водоснабдевања и хидроенергије у зони режима заштите III степена;
4) градити надземне енергетске и друге водове у зони режима заштите I и II степена и подземне водове у зони заштите I степена са статусом резервата природе;
5) градити нуклеарне објекте, депоновати комуналне и индустријске отпатке, радиоактивне и друге опасне отпадне материје;
6) експлоатисати минералне сировине, осим за привремена позајмишта у зони режима заштите III степена, ако је то одређено просторним планом подручја националног парка;
7) градити магистралне и регионалне путеве у зони режима заштите I и II степена осим када је то предвиђено просторним планом подручја националног парка;
8) користити шумске путеве за јавни саобраћај;
9) обављати делатности и предузимати друге радње којима се уништава природа, односно угрожавају обележја националног парка и активности одређене у члану 3. овог закона.
Изградња објеката за депоновање радиоактивног и другог опасног отпада и других објеката којима би се могао загадити ваздух, вода и земљиште, угрозити флора и фауна на подручју националног парка, као и обављање делатности и радњи из става 1. тачка 9. овог члана забрањене су и у заштитној зони националног парка”.
У I степену заштите обухваћене су све заштићене површине изузетних природних вредности и културних добара по основу закона. У I степену заштите утврђује се забрана коришћења природних богатстава и искључују сви други облици коришћења простора и активности осим научних истраживања и контролисане едукације.
Строги резерват природе је подручје неизмењених природних одлика са репрезентативним природним екосистемима, намењено искључиво за очување изворне природе, генског фонда, еколошке равнотеже, праћење природних појава и процеса, научна истраживања којима се не нарушавају природна обележја, вредности, појаве и процеси.
Специјални резерват природе је подручје са неизмењеном или незнатно измењеном природом, од нарочитог значаја због јединствености, реткости или репрезентативности, а које обухвата станиште угрожене дивље врсте биљака, животиња и гљива, без насеља или са ретким насељима у којима човек живи усклађено са природом, намењено очувању постојећих природних одлика, генског фонда, еколошке равнотеже, праћењу природних појава и процеса, научним истраживањима и образовању, контролисаним посетама и очувању традиционалног начина живота. 
 
Специјални резерват природе може бити флористички, миколошки, шумске и друге вегетације, зоолошки (орнитолошки, ихтиолошки и други), геолошки, палеонтолошки, хидрогеолошки, хидролошки и други.
Мере заштите, уређења и коришћења, према врсти заштићених објеката природе, утврђене законом су:
1) у строгом и специјалном резервату природе забрањено је вршити радње и активности и обављати делатности које могу нарушити својства због којих су проглашени заштићеним природним добром (брање и уништавање биљака, узнемиравање, хватање и убијање животиња, увођење нових биолошких врста, мелиорацијски радови, разни облици привредног и другог коришћења и слично).
2) у природном резервату забрањено је вршити било какве делатности или радње које би могле да ометају спонтани природни развој и аутохтоност подручја;
3) у специјалном природном резервату су дозвољене само оне радње које су везане за научна истраживања и праћење спонтаног природног развоја; 
 
4) посећивање строгог и специјалног резервата природе у циљу образовања може се вршити на основу дозволе коју издаје управљач заштићеног подручја (у даљем тексту: управљач).
Споменик природе је мања неизмењена или делимично измењена природна просторна целина, објекат или појава, физички јасно изражен, препознатљив и/или јединствен, репрезентативних геоморфолошких, геолошких, хидрографских, ботаничких и/или других обележја, као и људским радом формирана ботаничка вредност од научног, естетског, културног или образовног значаја.
Споменик природе може бити геолошки (историјскогеолошко - стратиграфски, палеонтолошки, петролошки, седиментолошки, минералошки, структурногеолошки, хидрогеолошки и други), геоморфолошки, спелеолошки (пећина, јама и друго), хидролошки (цео или део водотока, слап, језеро, тресава и друго), ботанички (ретки или значајни примерци биљног света, појединачно стабло или скупина стабала, дрвореди, паркови, арборетуми, ботаничке баште и друго): 
 
1) на споменику природе забрањене су све радње и активности које угрожавају његова обележја и вредности. 
 
2) на природним споменицима и у њиховој непосредној околини забрањено је извођење радова и уношење промена које би могле да угрозе споменик у целини или да доведу у питање његова битна својства;
3) на меморијалном природном споменику дозвољене су само оне радње које доприносе његовом одржавању и уређењу, а које не мењају битно његова природна обележја.
Заштићено станиште је подручје које обухвата један или више типова природних станишта значајних за очување једне или више популација дивљих врста и њихових заједница:
1) на заштићеном станишту забрањене су радње и активности којима се угрожава или оштећује један или више типова станишта; 
 
2) ретке, проређене или угрожене биљне и животињске врсте, њихови делови, развојни облици и станишта заштићују се потпуном забраном коришћења (брања, чупања, вађења, ловљења, убијања, разарања гнезда и других облика станишта), делимичном забраном коришћења, стављањем под контролу коришћења и промет. Заштита ретких, проређених или угрожених биљних и животињских врста спроводи се на одређеном подручју, зависно од значаја и степена реткости, проређености или угрожености.
Поред тога:  
1) у парк-шуми су, у складу са њеном наменом, дозвољене радње које су усмерене на њено одржавање и уређење (хортикултурно-пејзажни радови);
2) на значајном видиковцу могу се вршити само оне радње које неће нарушавати његову лепоту и друге вредности због које је стављен под заштиту;
3) у природном простору око непокретних културних добара дозвољене су радње на реконструкцији, обнављању изворних природних вредности и облика и на уређењу простора у складу са потребама заштите и уређења културног добра.
Презентација објеката природе вршиће се у складу са овим планом и пројектом, односно програмом заштите и уређења.
У II степену заштите не дозвољава се изградња, односно извођење грађевинских и других радова, осим:
1) изградња објеката водоснабдевања постојећих села и засеока;
2) изградња стамбених и помоћних објеката села Јагоштица на постојећим окућницама сеоских домаћинстава;
3) извођење радова на уређењу простора и изградње објеката потребних за презентацију посебних природних вредности, научно истраживање и коришћење простора везано за специфичне функције;
4) извођења радова на истраживању, реконструкцији и презентацији културних добара и објеката народног градитељства и уређења простора на коме се наведени објекти налазе;
5) изградња објеката за потребе заштите од пожара и контроле подручја;
6) извођења радова и постављања објеката за потребе заштите и повећања бројности животињских врста, односно за узгој дивљачи;
7) извођења радова на изградњи и адаптацији саобраћајница (шумских и других службених путева), трасирања и уређења планинарских и других пешачких стаза;
8) постављања ознака забрана паркирања и задржавања, забрана саобраћаја, информативних табли и објеката рампи и др. у циљу регулисања кретања;
9) извођења радова за појединачне објекте непропусних септичких јама, а на местима предвиђеним за привремено задржавање посетилаца, изградња пољских WC-а, на уређењу видиковаца и привремених стајалишта крај путева;
10) извођење радова и изградња објеката у коритима потока и јаруга у циљу заустављања наноса, осим у коритима речних токова посебно заштићених;
11) постављања каблиране електроразводне и ПТТ мреже, а далеководи који се из техничких и економских разлога не могу каблирати, морају се трасирати изван зона I степена заштите;
12) радова на пејзажном уређењу, уколико су у складу са општим мерама заштите.
У III степену заштите утврђују се следеће мере и услови уређења и коришћења простора:
1) шумама ће се газдовати на истим општим принципима као и у II степену заштите;
2) шумске површине у оквиру грађевинских површина и посебних рекреативних површина могу се уређивати као парк-шуме, а на основу шумско-привредних основа и посебних пројеката уређења;
3) површине с примерцима или већим популацијама ретких биљних врста ће се посебно третирати, уз примену одговарајућих мера физичке и биолошке заштите, без обзира што планом нису посебно назначене;
4) на пашњацима и ливадама дозвољава се испаша и мелиорација, али без разоравања и примене вештачких ђубрива;
5) не дозвољава се изградња нових објеката за индустријски узгој и тов стоке, а сточарска производња ће се развијати у оквиру постојећих сеоских домаћинстава;
6) туристичка и стамбена изградња вршиће се на утврђеним грађевинским подручјима на основу одговарајућих урбанистичких планова, а изузетно изван грађевинског подручја може се вршити изградња стамбених и помоћних објеката у оквиру постојећих домаћинстава стално настањених становника;
7) изградња рекреативне и комуналне инфраструктуре, далековода и путева може се вршити уз минимално нарушавање биљног покривача, уз одговарајуће мере санације насталих оштећења на земљишту и потребне мелиоративне радове;
8) принцип уређења слободних и зелених површина који важе за грађевинска подручја иста су и за непосредну околину свих појединих локација на подручју, с тим што ће се урбанистичким плановима за сваки локалитет појединачно утврдити и заштитна зона, односно непосредна околина објекта на коју се примењују додатне мере уређења проистекле из нове намене.
2. Mере заштите, уређења и коришћења посебних природних вредности
Зонирањем подручја Националног парка и наменом површина утврђени су делови територије и локалитети који уживају I степен заштите. Према врсти објеката природе и културних добара утврђене су мере и услови који имају приоритет у односу на све друге одредбе Просторног плана.
1) Природни резервати
У природним резерватима на територији Националног парка забрањено је:
(1) експлоатација и други облици коришћења природних ресурса, а посебно: сеча шума, осим санитарне и других радова којима се обезбеђује заштита Панчићеве оморике; испаша, каптирање извора, преграђивање и техничка регулација речних токова, одвођење вода; експлоатација минералних и других сировина; вађење тресета, раскривање педолошког покривача и одношење бусенова и земљишног супстрата;
(2) извођење грађевинских и других радова, а нарочито: изградња и постављање објеката, изградња путева, засецање и прокопавање терена за постављање било каквих објеката инфраструктуре, превођење мрежа за пренос електричне енергије и других система (ПТТ и др.), просецање смучарских и шетних стаза осим оних утврђених Просторним планом и посебним одлукама о заштити;
(3) уништавање и оштећивање биљног покривача, а првенствено: сеча, ломљење и ископавање дрвећа и жбуња и њиховог подмлатка, чупање и гажење приземне флоре;
(4) коришћење биљних делова и производа, нарушавање постојећег реда у резервату као што је: сакупљање и одношење стеље, хумуса, грана и палих стабала, брање и сакупљање плодова, цветова и семена;
(5) слободна, неконтролисана посета и обилазак резервата, кретање ван постојећих путева и специјално утврђених стаза, ложење ватре, урезивање записа и постављање других ознака, бацање и одлагање отпадака и смећа и др.;
(6) хватање, убијање и растеривање животињских врста и њихових младунаца, оштећивање и растурање гнезда и других легала и боравишта животиња;
(7) ношење нових биљних врста у флористички састав резервата, као и животињских врста које нису аутохтоне за подручје Таре.
У циљу остваривања главних намена резервата, адекватног уклапања у просторну организацију и уређење подручја Националног парка, обезбеђење ефикасне заштите и истицање просторног идентитета ових објеката, у природним резерватима ће се:
(1) обезбедити контролисани приступ до резервата, према потреби и приступ за службена возила, међусобно повезивање резервата и њихово уклапање у мрежу шетних и планинарских комуникација;
(2) поставити табле и ознаке у циљу информисања и упозорења са називом резервата, основним карактеристикама и значајем, режимом понашања, посебним забранама и ограничењима;
(3) обележити границе резервата;
(4) адекватно уредити и обележити посебне стазе – пролазе за обилазак и разгледање резервата и за контролу и посматрање дивљачи;
(5) означити репрезентативне површине у резервату са карактеристичним биљним заједницама или примерке и групе значајних врста флоре;
(6) партерно уредити стајалишта, видиковце, односно места одакле се посматра резерват;
(7) обезбедити технички и организациони услов за контролисани, групни обилазак резервата и за надзор над поштовањем прописаног режима понашања;
(8) поставити ловочуварске објекте и противпожарне осматрачнице;
(9) уредити и обезбедити приступ до посебно уређених споменика природе (врела, пећина, видиковаца и др.) који се налазе у оквиру резервата под условом да се не омета општи режим заштите резервата.
Ради очувања и побољшања стања основних природних вредности резервата у њима се могу спроводити, под посебним условима, мере техничке и биолошке заштите, као што су:
(1) ограђивање појединих делова и друге мере непосредне физичке заштите;
(2) мере којима се подстиче развој и повећава бројност ретких и угрожених врста, посебно ловне фауне (хранилишта, солишта и др.);
(3) мере реконструкције биљних заједница у циљу њиховог постепеног довођења, односно враћања у изворни облик, оптималан са становишта еколошких услова;
(4) мере заштите против болести и штеточина уколико су угрожене основне вредности резервата;
(5) обезбеђење техничких и других услова за ефикасну заштиту од пожара.
У циљу спровођења научних истраживања у природним резерватима ће се:
(1) издвојити мање површине на којима се могу вршити мерења, постављати уређаји за климатска осматрања, нумерисати стабла, узимати узорци земљишта, вода, целих биљака или њихових делова (листова, четина, семена, плодова), сакупљати и испитивати инсекти и друге животињске врсте значајне за стање биљног покривача и земљишта, примењивати други поступци и методи за праћење спонтаног природног развоја животних заједница у резервату и њиховог односа према условима станишта;
(2) издвајати експериментални полигон за усмеравање природних процеса и симулацију промена у екосистемима, што подразумева одређене интервенције на вегетацији и земљишту (засађивање, засејавање или проређивање појединих врста, уклањање стеље и маховина, повећање или смањење влаге у земљишту, просветљавање или стварање јаче сенке и др.), и заклона који су у функцији заштите инструмената и истраживача; и
(3) други радови утврђени програмима научноистраживачког рада.
За сваки резерват урадиће се посебни пројекти заштите и уређења. Режими и мере заштите уградиће се и прецизирати у шумско-привредним, ловно-привредним и риболовним основама.
2) Споменици природе
На природним споменицима и њиховом непосредном просторном оквиру забрањује се:
(1) подизање трајних или привремених грађевинских објекта намењених потребама туризма, водопривреде, енергетике, шумарства, пољопривреде и друге делатности;
(2) засецање, откопавање и прокопавање терена, преоравање земљишта и други облици нарушавања морфологије терена и педолошког покривача;
(3) сеча и ломљење дрвећа и жбуња, као и кидање, чупање и други облици деградације биљног покривача;
(4) разоравање, обрушавање и уклањање појединих делова геоморфолошких споменика;
(5) урезивање, бојење и на други начин постављање натписа и ознака на њима, осим у случају да је то неопходно за њихову презентацију;
(6) изградња било каквих објеката и радови који могу довести до маскирања и преиначавања морфолошких обележја и облика рељефа.
Код извора и врела заштићених као хидролошки споменици не допуштају се:
(1) интервенције и радови који могу изазвати промену режима и смањење издашности;
(2) каптирање ради одвођења воде;
(3) интервенције које мењају начин истицања воде и изглед непосредног изворишта.
У циљу остваривања функција природних споменика, њиховог уређења и презентације дозвољаваће се:
(1) обележавање одговарајућом таблом која ће садржати назив споменика, основна обележја (врста, начин настанка морфографске или хидролошке карактеристике и др.), вредности и значај објекта, величину простора обухваћеног заштитом, као и мере заштите и услове понашања на објекту. Поред тога, према потреби, графички ће се презентирати просторна и друга обележја елемената, појава и процеса значајних за поједине природне споменике;
(2) уређивање дела површине са које ће се омогућити сагледавање споменика и његово фотографисање, које подразумева евентуалне интервенције на растињу, мање просеке, изградњу монтажних платформи, надстрешница и друго;
(3) уклањање дрвећа и жбуња на природном споменику и његовој непосредној околини уколико ова вегетација маскира основна обележја или контуре споменика, као и у случају да се оцени да дрвеће, преко корена и на други начин, представља потенцијални фактор деградације и промена основних својстава споменика;
(4) техничке мере заштите, евентуално учвршћивање нестабилних делова, спречавање одрона на геолошким профилима, чишћење и спречавање доношења бујичног наноса у заштићене водотоке, уређења улаза у пећине и јаме.
Границе заштићеног простора око природних споменика обележиће се на терену, са изузетком оних споменика где овакав начин обележавања нема значаја са становишта обезбеђења режима заштите (споменици у оквиру природних резервата и других утврђених подручја).
Посебним пројектима заштите и уређења утврдиће се степен и начин заштите и уређења сваког појединачног објекта на подручју Националног парка уз катастарско утврђивање површина, као и границе заштитне зоне појединачног објекта уколико се споменик не налази у резервату, који се штити у I степену заштите.
3) Природне реткости
Основне мере заштите природних реткости које се примењују на целој територији Националног парка су:
(1) заштићене дрвенасте биљне врсте не смеју се сећи и ломити, њихов подмладак чупати и на други начин уништавати, стабла се не смеју засецати, нити љуштити;
(2) остале (зељасте) заштићене врсте флоре не смеју се чупати, кидати, газити и на други начин уништавати, не смеју се брати цветови ових биљака, нити вадити њихово корење;
(3) посебно се забрањују све интервенције на стаништима Панчићеве оморике уколико програмом научноистраживачког рада није друкчије одређено;
(4) заштићене врсте фауне се не смеју ловити, хватати, нити на други начин уништавати и растеривати; јаја и младунци ових врста не смеју се дирати, узимати и убијати; гнезда, легла и хранилишта животињских врста не смеју се растурати, уклањати и на други начин деградирати;
(5) на површинама које представљају налазишта ретких биљних врста могу се спроводити радови и интервенције у циљу побољшања еколошких услова, техничке заштите и презентације ових врста као што су просветљавање састојине, сузбијање конкурентских врста, спречавање ерозивних процеса, мере против болести и санација, ограђивање налазишта, засађивање, засољавање, евентуално препокривање, постављање информативних и упозоравајућих ознака;
(6) узгојни резервати за медведа и дивокозу, који су предвиђени на Звезди, Козјим стенама, Брусничком потоку и Рачи, биће искључени из било каквих посета, изузев за потребе научног и стручног рада;
(7) у научноистраживачким ловним резерватима омогућиће се посета под условима које ће утврдити ловно-привредна основа.
Радови на заштити флоре изводиће се на основу програма заштите флоре, а уколико су налазишта ретких (заштићених) биљних врста обухваћена природним резерватима, њихова заштита ће се спроводити на основу програма заштите и функционалног оспособљавања резервата (зона I степена заштите).
Кроз програме заштите фауне на подручју Националног парка, који ће се базирати на идентификацији врста, утврђивању бројности популација, идентификацији и истраживању непосредних станишта ретких животињских врста и др. планираће се одговарајућа интервенција која треба да омогући опстанак и повећање бројности заштићених врста, обележавању гнезда, легла, јазбина и других боравишта животиња и њихових младунаца, евентуално спречавање приступа овим местима ограђивањем и другим мерама, уношењем примерака животињских врста чија је бројност на подручју Националног парка изузетно смањена узимањем јаја или младунаца, њихово одгајање у „вештачким” условима и поново враћање на подручје и др.
Ловно-привредном основом утврдиће се конкретне мере и услови заштите, унапређења и коришћења ловне фауне у складу са општим и посебним мерама заштите утврђених овим планом.
4) Парк-шуме
У парк-шумама, шумама у оквиру грађевинских подручја, обавезно је:
(1) планирати и спроводити мере шумско-узгојних радова који би допринели очувању аутохтоних биљних заједница, односно најмање измењених шумских заједница;
(2) спровести интервентне радове у циљу спречавања ерозије и деградације;
(3) предвидети радове уређивања шума, гајења и коришћења у сагласности са основном наменом и карактером Националног парка;
(4) на површинама где је шума посечена и где су се формирали пропланци не предвиђати пошумљавање уколико се просторно уклапају у концепцију пратећих садржаја (видиковци, павиљони, места за одмор и слично);
(5) стране врсте (неаутохтоне врсте и егзоте) не предвиђати у програмима пошумљавања и настојати да се већ примењене врсте замене аутохтоним врстама;
(6) делове парк-шуме који су предвиђени за активну рекреацију прилагодити тако да се планирани садржаји могу извести не угрожавајући шумски фонд и не изазивајући секундарне негативне последице;
(7) спречити изградњу или неку сличну интервенцију свих садржаја који би угрозили стање у парк-шуми или загадили воде, земљиште, биљни и животињски свет;
(8) од интервентних радова унутар шуме предвидети санитарне сече које би се односиле на све категорије зеленила, затим проредне сече строго контролисати и прихватити само у неопходном обиму и циљу узгојних мера, у циљу обезбеђења побољшања услова коришћења и у циљу изградње неких објеката строго намењених посетиоцима парк-шуме (скијашке стазе, трим стазе, шетне стазе итд.);
(9) на деградираним површинама и у зони девастације шуме предвидети мере санације терена (пошумљавање, спречавање даљег ширења ерозије и свих других штетних утицаја на постојећу и планирану вегетацију);
(10) опремити простор парк-шуме информатиком (путокази, јавне карте, сигнализација).
3. Mере и услови заштите и уређења културних добара у Националном парку „Тара”
Просторним планом утврђују се следеће опште мере заштите културних добара и културно-историјских целина обухваћених I и II степеном заштите:
1) техничка заштита и други радови на културним добрима, односно њиховој заштићеној околини, могу да се изводе под условима, у поступку и на начин утврђен релевантним законима;
2) разрада мера и смерница за свако појединачно добро вршиће се кроз израду одговарајуће стручне, планске и инвестиционо-техничке документације;
3) пре израде пројекта заштите, уређења и презентације културног добра и његове заштићене околине, као и извођење других допунских радова на овом простору, неопходно је обезбедити потпуну истраженост културног добра;
4) на локалитетима са култруно-историјским вредностима, утврђеним Просторним планом, као и на простору који представља јединствену амбијенталну целину са културним добром, не може се вршити изградња индустријских, рударских, енергетских објеката, сточарских и животињских фарми, инфраструктурних и других објеката који својим габаритом, обликом и наменом могу угрозити културно добро по било ком основу, односно деградирати и нарушити естетику и остале природне елементе његове заштићене околине.
Опште мере заштите важе за цело подручје Националног парка, а надлежне службе општине Бајина Башта и Титово Ужице примењиваће их и на територији заштитне зоне.
Посебно се забрањује:
1) раскопавање, рушење, преправљање, презиђивање, прерађивање и вршење било каквих радова који могу нарушити својства непокретних културних добара;
2) дислокација објеката, осим ако су непосредно угрожени постојећим стањем;
3) коришћење или употреба непокретних културних добара у сврхе које нису у складу са њиховом природом, наменом и значајем или на начин који може довести до њиховог оштећења;
4) распарчавање постојећих збирки, колекција, архива и фондова, посебно манастира Рача, уколико се налазе на подручју Националног парка, односно уколико су тематски везани за подручје;
5) изградња индивидуалних викенд објеката на свим заштићеним просторима културно-историјских целина и у простору непосредно уз заштићена културна добра;
6) коришћење назива, имена и лика културног добра у комерцијалне сврхе, осим по одобрењу организације која штити културна добра и Националног парка.
На површинама I степена заштите културног добра, односно на самом културном добру и његовој непосредној околини, дозвољава се:
1) откопавање терена, уклањање дрвећа и жбуња и други радови на откривању и истраживању материјалних остатака;
2) уклањање стабала и другог зеленила уколико угрожава културно добро;
3) извођење техничке заштите и презентације културног добра (санација, реконструкција, одговарајуће обележавање и др.) према условима утврђеним општим мерама;
4) ревитализација простора и хортикултурно уређење;
5) коришћење, одржавање и адаптација постојећих објеката до привођења простора трајној намени, али искључиво у оквиру већ постојећих габарита;
6) отклањање у међувремену унетих промена које су допринеле измени природних услова и карактера средине;
7) било каква нова изградња и изградња инфраструктуре до завршетка истражних радова, осим објеката неопходних за заштиту, опрему и презентацију културних добара на локацијама на којима су претходно извршени истражни радови.
На површинама II степена заштите културних добара, односно у амбијенталним целинама – природним просторима око непокретних културних добара, дозвољавају се следећи радови:
1) реконструкција, одржавање постојећих и изградња нових стамбених и помоћних објеката у оквиру постојећих домаћинстава стално настањених становника;
2) изградња нових стамбених и других објеката, инфраструктурно уређење и опремање простора на локацијама и на начин који ће се дефинисати детаљним урбанистичким планом и пројектом заштите и уређења културног добра и његове околине у складу са Просторним планом.
Имајући у виду постојеће стање културних добара и недовољну истраженост подручја Националног парка у овој области, за потребе спровођења мера заштите, презентацију и третирање у планским документима, неопходна су детаљна истраживања културних добара Националног парка и заштитне зоне.
II. Мере заштите за Предео изузетних одлика „Заовине”
Предео изузетних одлика је подручје препознатљивог изгледа са значајним природним, биолошко-еколошким, естетским и културно-историјским вредностима, које се током времена развијало као резултат интеракције природе, природних потенцијала подручја и традиционалног начина живота локалног становништва.
Предео изузетних одлика може бити природни предео изузетних одлика и културни предео изузетних одлика: 
 
1) у пределу изузетних одлика забрањене су радње и активности којима се нарушавају примарне природне и створене вредности и карактер предела.
На подручју Предела изузетних одлика „Заовине” забрањује се:
1) У режиму заштите I степена:
(1) коришћење и деградација свих природних богатстава и појава, као и све друге активности у простору, осим научних истраживања и контролисане едукације. 
 
2) У режиму заштите II степена:
(1) промена намене површина;
(2) изградња свих врста објеката, укључујући и привремене објекте за боравак у природи, планинарење, шумарске и објекте који служе у спортско-рекреативне сврхе, осим у циљу заштите и презентације природног добра и функционисања постојећих домаћинстава;
(3) камповање;
(4) ложење ватре;
(5) изградња инфраструктуре и провођење електро или других надземних и подземних инсталација;
(6) употреба хемијских препарата осим у случајевима када се не могу заменити одговарајућим биолошким препаратима;
(7) сакупљање гљива, лековитог биља, шумских плодова, пужева, жаба и других врста које су под контролом коришћења и промета;
(8) извођење радова на сечи шумског комплекса који могу изазвати деградирање и пустошење шуме и угрожавање биолошке разноврсности;
(9) лов, осим санитарног одстрела и планских активности на регулисању бројности дивљачи;
(10) напасање стоке, осим на постојећим пашњацима;
(11) све активности и радови који би директно или индиректно могли 
 
да угрозе природне реткости и њихова станишта.
3) У режиму заштите III степена:
(1) извођење радова који би могли да измене или наруше геоморфолошке, хидрогеолошке и хидролошке карактеристике подручја (експлоатација минералних и неминералних сировина, отварање позајмишта земље и камена, одлагање и депоновање комуналног и другог отпада, одлагање опасних и штетних материја и друго);;
(2) изградња објеката до доношења планског акта, осим адаптације, санације и реконструкције већ постојећих и изградња нових објеката за потребе сеоског домаћинства, а у оквиру сеоског газдинства, као и оних који су предвиђени усвојениим програмима, плановима и основама; 
 
(3) изградња додатних инфраструктурних објеката, осим ако нису у функцији ефикаснијег коришћења постојећих система, са технологијом у функцији заштите животне средине и простора и уз обавезне услове и мишљења Завода за заштиту природе Србије;
(4) промена намене  
шумских површина, као и коришћење шума без одговарајуће дознаке;
(5) изградња септичких јама пропусног типа;
(6) депоновање и складиштење комуналног, индустријског, опасног и другог отпада и отпадних 
 
материја;
(7) испуштање отпадних вода у земљиште и водотоке;
(8) каптирање извора и захватање вода мимо процене и услова Завода за заштиту природе Србије;
(9) отварање индустријских објеката и капацитета, стоваришта, магацина, складишта и сличних објеката, осим мањих производних капацитета за прераду и складиштење пољопривредних и шумских производа;
(10) обављање шумарских, пољопривредних, техничких и земљаних радова који могу нарушити естетске и друге вредности заштићеног природног добра или изазвати ерозију.
4) На целом заштићеном простору строго је забрањено:
(1) уништавање и сакупљање биљних и животињских врста које су заштићене као природне реткости, врста које се наводе у црвеним књигама и црвеним листама флоре и фауне;
(2) узнемиравање, злостављање, озлеђивање и из обести убијање дивљих животиња;
(3) сакупљање птичијих јаја;
(4) уношење страних биљних и животињских врста;
(5) неконтролисано порибљавање водотока и изградња рибњака;
(6) разоравање планинских пашњака и ливада; 
 
(7) сви облици интервенција на објектима споменичког и етно наслеђа којима се мења или нарушава њихов спољни изглед или умањује њихова вредност; 
 
(8) ложење ватре, осим на местима одређеним за ту намену. 
 
III. Мере заштите за Парк природе „Шарган – Мокра Гора”
Парк природе је подручје добро очуваних природних вредности са претежно очуваним природним екосистемима и живописним пејсажима, намењено очувању укупне геолошке, биолошке и предеоне разноврсности, као и задовољењу научних, образовних, духовних, естетских, културних, туристичких, здравствено-рекреативних потреба и осталих делатности усклађених са традиционалним начином живота и начелима одрживог развоја: 
 
1) у парку природе нису дозвољене привредне и друге делатности и радње којима се угрожавају његова битна обележја и вредности. 
 
У складу са законским одредбама за цело природно добро се прописују следеће мере заштите, односно, забрањује се:
1) изградња објеката и инфраструктурно опремање до доношења планског акта, осим адаптације, санације и реконструкције већ постојећих сеоских, стамбених и туристичко-рекреативних објеката као и оних који су предвиђени усвојеним програмима, плановима и основама;
2) изградња викенд објеката;
3) промена намене површина, уколико није у складу са концептом коришћења простора из овог плана и планским актима на основу њега;
4) експлоатација минералних и неминералних сировина (осим подземних вода) и отварање позајмишта земље и камена;
5) депоновање комуналног, индустријског, опасног и другог отпада и отпадних материја;
6) испуштање отпадних вода у земљиште и водотоке;
7) изградња септичких јама пропусног типа; 
 
8) каптирање извора и захватање вода мимо процене и услова службе заштите;
9) регулација водотока, осим на већ оформљеним туристичко-рекреативним пунктовима, и антибујичних радова;
10) уништавање флоре и узнемиравање фауне на целом простору, као и брање и уништавање, Уредбом Владе Републике Србије посебно заштићених врста флоре и фауне;
11) уношење страних врста флоре и фауне;
12) неконтролисано порибљавање водотока;
13) сви радови и интервенције којима се мења хидролошки режим вода;
14) изградња рибњака;
15) разоравање планинских пашњака и ливада;
16) чиста сеча шумских површина;
17) сеча појединачних старих стабала, импозантних дендрометријских карактеристика;
18) оштећење споменика техничке културе и њихово коришћење супротно акту о њиховој заштити;
19) сви облици интервенција на објектима споменичког и етно наслеђа којима се мења или нарушава њихов спољни изглед или умањује њихова вредност;
20) ложење ватре, осим на местима одређеним за ту намену.
Поред мера прописаних за цело природног добро, за локалитете под режимом заштите II степена се прописују и додатне мере заштите којима се забрањује:
1) извођење радова на сечи шумског комплекса, осим узгојно-санитарних радова;
2) лов, осим санитарног одстрела и планских активности на регулисању бројности дивљачи;
3) камповање;
4) уклањање аутохтоне вегетације приобаља;
5) ложење ватре;
6) изградња било каквих објеката, осим у циљу заштите и презентације природног добра, као и реконструкције и санације постојећих;
7) напасање стоке, осим на постојећим пашњацима;
8) употреба хемијских препарата осим у случајевима када се не могу заменити одговарајућим биолошким препаратима;
9) захватање површинских и подземних вода;
10) неконтролисано брање и сакупљање флоре и фауне;
11) све активности које могу довести до оштећења или деградације објеката геонаслеђа;
12) риболов у периоду од наредних пет година.
На површинама у режиму заштите III степена примењују се мере које су прописане за цело заштићено природно добро. 
 
IV. Мере заштите за Парк природе „Златибор”
У складу са законским одредбама за цело природно добро су предложене следеће мере заштите, односно, у оквиру Парка природе „Златибор” се забрањује:
1) изградња објеката и инфраструктурно опремање до доношења планског акта, осим адаптације, санације и реконструкције већ постојећих сеоских, стамбених и туристичко-рекреативних објеката као и оних који су предвиђени усвојеним програмима, плановима и основама и изградња сеоских домаћинстава у сеоским атарима;
2) изградња надземних енергетских и других водова, (осим реконструкције);
3) изградња викенд објеката, осим у сеоским атарима и у складу са планском документацијом;
4) промена намене површина, осим уколико то није у складу са режимима заштите и коришћења простора и планским актима;
5) експлоатација минералних и неминералних сировина и отварање позајмишта земље и камена (осим раније започетих радова на експлоатацији);
6) отварање површинских копова;
7) трајно депоновање јаловине;
8) депоновање комуналног, индустријског, опасног и другог отпада и отпадних материја;
9) испуштање отпадних вода у земљиште и водотоке;
10) изградња септичких јама пропусног типа; 
 
11) каптирање извора и захватање вода мимо процене и услова службе заштите;
12) регулација водотока, осим на већ оформљеним туристичко-рекреативним пунктовима, и антибујичних радова;
13) уништавање и узнемиравање флоре и фауне на целом простору, 
 
14) сакупљање врста које су природне реткости као и уништавање њихових станишта;
15) уношење страних (алохтоних) врста флоре и фауне;
16) неконтролисано порибљавање водотока;
17) сви радови и интервенције којима се мења хидролошки режим вода;
18) изградња рибњака;
19) разоравање планинских пашњака и ливада;
20) чиста сеча шумских површина;
21) сеча појединачних старих стабала, импозантних дендрометријских карактеристика;
22) оштећење споменика културе и њихово коришћење супротно акту о заштити;
23) сви облици интервенција на објектима споменичког и етно наслеђа којима се мења или нарушава њихов спољни изглед или умањује њихова вредност;
24) ложење ватре, осим на местима одређеним за ту намену.
Поред мера прописаних за цело природног добро, за локалитете под режимом заштите II степена предложене су и додатне мере заштите којима се забрањује:
1) извођење радова на сечи шумског комплекса, осим узгојно-санитарних радова;
2) лов, осим санитарног одстрела и планских активности на регулисању бројности дивљачи;
3) камповање;
4) уклањање аутохтоне вегетације;
5) ложење ватре;
6) изградња било каквих објеката, осим у циљу заштите и презентације природног добра, као и реконструкције и санације постојећих;
7) напасање стоке, осим на постојећим пашњацима;
8) употреба хемијских препарата осим у случајевима када се не могу заменити одговарајућим биолошким препаратима;
9) захватање површинских и подземних вода;
10) неконтролисано брање и сакупљање флоре и фауне;
11) све активности које могу довести до оштећења или деградације објеката геонаслеђа;
12) риболов у периоду од 10 година.
V. Смернице и мере заштите биодиверзитета
1) Као општа мера заштите биолошке разноврсности Планског подручја препоручује се доследна примена постојећих мера обухваћених националном законском регулативом; Закона о заштити животне средине и Закона о заштити природе (у припреми), Уредбе о заштити природних реткости, Уредбе о стављању под контролу коришћења и промета дивљих биљних и животињских врста, Закона о ловству, Закона о рибарству, као и примена мера из оквира међународних уговора и конвенција прихваћених или ратификованих од стране државе.
2) У оквиру планског подручја, подручја НП „Тара”и ПП „Шарган - Мокра Гора” представљају нарочито значајна подручја за заштиту и очување дивљих биљних и животињских врста и њихових станишта, која су уврштена у међународну еколошку Еmerald мрежу. Као један од критеријума за одабир подручја у ову мрежу је и њихов значај на међународном нивоу (НП „Тара” је важно подручје за биљке - Important Plant Area, птице - Important Bird Area и лептире - Prime Butterfly Areas, док је ПП „Шарган - Мокра Гора” важно подручје за птице). За очување дневних лептира је значајно и подручје Златибора, које је уврштено у међународно значајна PBA подручја.
3) У биогеографском погледу, Планско подручје припада источно-динарској провинцији илирског подрегиона, средњеевропског региона. Подручје Таре, Заовина и Мокре горе са околним кањонима представља систем разноврсних и често контрастних предела, од оних који по својој структури подсећају на бореалне тајге са тресетиштима, преко типичних средњеевропских листопадних шума до субмедитеранских кречњачких или серпентинских камењара и стена. Управо ове особине екосистема читавог подручја, на првом месту њихова очуваност и велики предеони, екосистемски, специјски а с тим у вези и генетички диверзитет сврставају овај део Србије у регион од међународног значаја за заштиту биљака (IPA – Important Plant Area подручје). 
 
4) За читаво Планско подручје као општа констатација важи да је јединствени рефугијум терцијерне флоре код нас.
5) Подручје представља један од центара високог диверзитета сисара у Србији, и простор од изузетног значаја за очување и заштиту ретких и угрожених врста.
6) Богатство фауне птица опредељује овај простор као IBA подручје (Important Bird Area), што му даје посебан значај у сфери очувања и заштите врста птица и њихових станишта.
7) Стога је од изузетног значаја очување постојећег диверзитета и мозаичности станишта, као базе изузетно разноврсне фауне. У том смислу је важно сачувати постојеће простране комплексе аутохтоних шума. Становници шумских станишта су у већој мери специјализовани, те се теже прилагођавају промени станишних режима, за разлику од врста полуотворених и отворених терена које по правилу одликује већа еколошка пластичност. Потребно је имати у виду и функционални значај појединачних шумских комплекса у смислу сезонске динамике појединих фаунистичких група (мешовите борове шуме за фауну птица нпр.) или еколошких коридора и прибежишта за сисаре, птице или водоземце.
8) Пожељно је задржати постојећу методологију тзв. „пребирне сече” у експлоатацији шумских дрвних ресурса, као пример позитивне праксе која доприноси очувању биодиверзитета и компактних шумских површина.
9) Такође је потребно очувати и постојеће комплексе под пашњацима и ливадама, да би се сачували карактеристични степски елементи фауне, нарочито као станишта одређених врста сисара, птица и гмизаваца. У том смислу, а у складу са стратешким опредељењем ка стимулисању традиционалних облика сточарства на Планском подручју, потребно је фаворизовати испашу на таквим теренима, као вид спречавања природних сукцесија и обрастања ливадских екосистема. Такође, пошумљавања би било упутно вршити превасходно у циљу заштите земљишта од ерозије, и на већ постојећем шумском земљишту.
10) Евентуалну изградњу нове и проширење постојеће туристичке инфраструктуре и објеката треба пажљиво планирати, поготово у погледу њихове локације и предвиђених капацитета. Пожељно би било лоцирати наменске објекте у склоп већ постојећих насеља. Треба избегавати изградњу смештајних капацитета на потпуно новим локацијама, што би захтевало изградњу комплетно нове саобраћајне и логистичке инфраструктуре, и рашћишћавање и уређивање грађевинског земљишта. 
 
11) Слично важи и за евентуалну изградњу неких индустријских капацитета и унапређење и доградњу постојеће саобраћајне инфраструктуре. У том случају је неопходно предвидети могуће утицаје на целокупну фауну, могуће загађење земљишта и вода и адекватне мере заштите. Посебно треба обратити пажњу на повећану фрагментацију станишта, измене водног режима и пресецање традиционалних миграторних путева. Негативни ефекти у овом смислу нарочито погађају слабије вагилне организме, какви су водоземци и гмизавци. При пројектовању нових саобраћајница би требало применити нова техничка решења за умањење ових и других негативних ефеката. 
 
12) Неопходно је изричито забранити изградњу каменолома на територији заштићених природних добара, а поготово у кањонима и клисурама. Оваква места по правилу представљају крајње специфична станишта са исто тако специфичном и јединственом флором, вегетацијом и фауном, затим својеврсне рефугијуме и еколошке (комуникационе) коридоре, те се њиховој заштити мора посветити нарочита пажња.
13) Изградњу већих хидроенергетских објеката и формирање већих хидроакумулација треба забранити, нарочито на мањим водотоцима, у клисурама и кањонима. Евентуалну изградњу мини-хидроелектрана и делимичних водоуспора дозволити тек након детаљних анализа.
VI. МЕРЕ ЗАШТИТЕ КУЛТУРНИХ ДОБАРА на планском подручју
За проглашена и евидентирана непокретна културна добра (археолошка налазишта, споменике културе, просторне целине) у оквиру Просторног плана, утврђују се следеће основне мере заштите: 
 
1) очување изворног изгледа архитектуре, хоризонталног и вертикалног габарита, облика и нагиба крова, свих конструктивних и декоративних елемената, оригиналних материјала и стилских карактеристика;
2) забрана радова који могу угрозити статичку безбедност непокретног културног добра;
3) забрана поправке, доградње и надградње;
4) очување функција и намене;
5) забрана складиштења материјала и стварање депонија;
6) забрана изградње објеката који својом архитектуром, габаритом и висином угрожавају културно добро;
7) забрана градње објеката трајног или привременог карактера који нису у функцији културног добра;
8) изградња објеката инфраструктуре дозвољена је само под условима и надзором надлежне установе заштите;
9) извођење грађевинских радова и промена облика терена дозвољавају се само уз очување изворне матрице, вегетације и претходно обезбеђених археолошких истраживања;
10) забрањује се неовлашћено копање на археолошком локалитету, одношење камена и земље са налазишта;
11) забрањује се промена конфигурације терена на археолошком локалитету;
12) забрањује се изградња објеката на археолошком локалитету;
13) забрањује се градња инфраструктуре, индустријских објеката и постројења на археолошком локалитету;
14) забрањује се неовлашћено прикупљање покретног археолошког материјала;
15) забрањује се просипање и одлагање отпадних и штетних материја на археолошком локалитету; 
 
16) забрањује се одношење надгробника и прекопавање гробова.
1. Опште мере и услови заштите и коришћења непокретних културних добара и њихове заштићене околине
Основна мера заштите је обављање континуираних истраживања, евидентирања, документовања и утврђивање статуса споменика културе.
Опште мере и услови заштите и коришђења споменика културе и њихове заштићене околине подразумевају да:
1) забрањује се рушење, преправљање, раскопавање, презиживање или вршење других радова који директно нарушавају или могу угрозити својства непокретног културног добра;
2) забрањује се коришћење или употреба непокретног културног добра у сврхе које нису у складу са његовом природом, наменом и значајем или на начин који може да доведе до њиховог оштећења; 
 
3) непокретна културна добра, евидентирана добра под претходном заштитом и њиховој заштићеној околини, као и просторно културно-историјске целине морају бити премет посебне пажње и кроз израду планова нижег реда у складу са посебним условима и мерама заштите које прописује надлежни завод за заштиту.
2. Посебне мере и услови заштите и коришћења културног наслеђа
а) Посебне мере и услови заштите и коришћења непокретних културних добара
На самом непокретном културном добру и његовој непосредној околони не дозвољава се:
1) мењање хоризонталне и вертикалне регулације непокретног културног добра;
2) извођење радова који би угрозили његов интегритет, односно споменичка својства и вредности, али ни форму, стилске одлике, конструктивни систем, материјализацију; 
 
3) према Закону о културним добрима, члан 7 : „Културно добро и добро које ужива претходну заштиту не сме се оштетити, уништити, нити се без сагласности, у складу са одредбама овог закона, може мењати његов изглед, својство или намена.”
Али, дозвољавају се:
1) радови на непокретном културном добру који ће довести до побољшања санитарнохигијенских услова коришћења, с тим да они не наруше интегритет културног добра и не изазову видљиве промене на објекту;
2) када су у питању непокретна културна добра и евидентирана добра под претходном заштитом, мере и услови техничке заштите и друге интервенције радити у складу са препорукама надлежног завода за заштиту.
Посебним мерама и условима заштите и коришћења непокретних културних добара дефинише се и следећа препорука:
1) промена намене споменика културе мора бити у складу са вредностима које објекат поседује, првобитном наменом и капацитетом објекта.
„Заштита споменика културе који поседује културне вредности је обично пропраћена проналажењем друштвено, културно или економски оправдане функције. У неким случајевима доградња и надоградња могу бити прихватљиве ако је то потребно да би се обезбедила континуирана употреба, или ако је то културно пожељно, или када заштита споменика културе не може другачије бити спроведена у дело.
Свака интервенција мора бити минимална и не сме умањити вредност споменика културе. Свака доградња или надоградња мора се довољно разликовати да би се тумачила као новосаграђени део” (Повеља о конзервацији добара од културних вредности , члан 20).
Нове функције и активности морају бити компатибилне са карактером историјског града или урбаног подручја да не би угрозиле његове вредности. „Адаптација је прихватљива једино када минимално утиче на културно значење објекта. Адаптција треба да обухвати минималне промене на постојећој структури и материјалима и то након што се узму у обзир и алтернативна решења.” (Бура повеља, члан 21).
3. Посебне мере и услови заштите археолошких локалитета
Посебне мере и услови заштите археолошких локалитета се првенствено односе на археолошке локалитете који су до сада евидентирани на подручју плана, као и оне који могу бити временом откривени и оне подразумевају да:
1) археолошки локалитети се не смеју уништавати и на њима се не могу вршити неовлашћена прекопавања дубине преко 30 cm;
2) у случају трајног уништавања или нарушавања археолошког локалитета због инвестиционих радова, спроводи се заштитно ископавање о трошку инвеститора;
3) у непосредној близини археолошких локалитета ивестициони радови се спроводе уз повећане мере опреза, присуство и контролу надлежних служби;
4) уколико се током радова наиђе на археолошке предмете или грађевинске структуре извођач радова је дужан да одмах, без одлагања, прекине радове и обавести надлежни завод за заштиту споменика културе у Краљеву и да предузме мере да се налаз не уништ и и не оштети, те да се сачува на месту и положају на коме је откривен; 
 
5) дозвољава се инфраструктурно опремање простора археолошких локалитета и њихово урежење према посебним условима и стручном мишљењу које доноси надлежна служба заштите.
Као посебне целине које захтевају хитну израду планова нижег реда треба издвојити подручје „Шарганске осмице” (Мокру Гору, станицу Шарган-Витаси) и центар села Кремна.
Мокра Гора, као целина са својеврсном саобраћајно-туристичком атракцијом, са становишта службе заштите непокретних културних добара, као и заштите природе, прилично је девастирана, услед чега би требало, новим плановима детаљне регулације, спречити даље девастирање подручја и правилно усмерити нове акције.
Кремна, некада велика и важна караванска станице на путу према Босни и Црној Гори, данас су релативно слабо насељена и самим тим препуштена стихијском пропадању. Из периода развијеног кириџијског транспорта робе сачуван је један објекат (Мољковића хан), који је служио за предах и ноћење кириџија. Поред података из XIX века, о насељености села Кремна у знатно ранијем периоду говоре бројни археолошки локалитети, чије истраживање би могло да пружи драгоцене податке за историју ширег подручја.
X МЕРЕ ЗАШТИТЕ животне средине
Заштита животне средине на подручју Просторног плана заснива се на концепту одрживог развоја, усклађивању коришћења простора са могућностима и ограничењима природних и створених вредности (установљени режими и мере заштите) и са потребама социјалног и економског развоја, полазећи од начела превенције и спречавања загађивања животне средине и начела интегралности, што значи обавезно укључивање услова заштите животне средине у све планове/програме односно активности/садржаје (елементи заштите и унапређења квалитета животне интегрално су уграђени у све планиране активности и садржаје на простору Плана).
Овај циљ ће се реализовати применом посебних мера које су у вези са заштитом животне средине, датих по елементима, али и мера које се могу исказати у односу на категоризацију животне средине која је урађена за потребе Плана. Мере заштите, према извршеној категоризацији, би биле:
1) За објекте и делатности у III категорији животне средине треба обезбедити таква решења и опредељења којима се спречава даља деградација и умањују ефекти ограничавања развоја. Санирати и ревитализовати деградиране и угрожене екосистеме и санирати последице загађења, у циљу стварања квалитетније животне средине.
2) У подручјима IV категорије треба спречити даљу деградацију и обезбедити побољшање постојећег стања, како би се умањила деградираност животне средине као ограничавајућег фактора развоја. Одредити најадекватнији начин коришћења природних ресурса и простора са циљем очувања природних вредности и унапређења животне средине.
3) За локације које се налазе у V категорији потребно је обезбедити решења којима се елиминишу или умањују постојећи извори негативних утицаја односно увећавају позитивни као компаративна предност у планирању развоја. Резервисати и чувати подручја од загађивања.
4) Подручја VI, VII и VIII категорије су значајна са еколошког аспекта и у њима треба обезбедити таква решења којима се задржава постојеће стање квалитета животне средине и штите природно вредни и очувани екосистеми.
Заштита ваздуха остварује се предузимањем мера систематског праћења квалитета ваздуха, смањењем загађивања ваздуха загађујућим материјама испод прописаних граничних вредности имисије, предузимањем потребних мера за смањење емисије, као и праћењем утицаја загађеног ваздуха на здравље људи, природна добра и животну средину. Потребно је предузети следеће мере заштите ваздуха:
1) смањење емисије штетних гасова при истраживањима и експлоатацији природних ресурса (каменоломи, кречане, стругаре и др);
2) забрањено је отварање индустријских објеката и капацитета, стоваришта, магацина, складишта и сличних објеката у којима се врши емисија загађујућих материја изнад законом прописаних вредности.
Заштита вода и њихово коришћење остварује се у оквиру интегралног управљања водама спровођењем мера за очување површинских и подземних вода и њихових резерви, квалитета и количина. Воде се могу користити, а отпадне воде испуштати уз примену одговарајућег третмана, на начин и до нивоа који не представља опасност од загађивања. Мере заштите вода обезбеђују спречавање или ограничавање уношења у воде опасних, отпадних и других штетних материја, праћење и испитивање квалитета површинских и подземних вода, као и квалитета отпадних вода и њихово пречишћавање. Као мере заштите вода морају се предузети следеће активности:
1) обавезно је очување квалитета површинских и подземних вода у складу са захтеваном класом квалитета, у складу са Уредбом; 
 
2) упуштање отпадних вода из привредних објеката у природне реципијенте и земљиште није дозвољено без претходног третмана на постројењима за пречишћавање отпадних вода (ППОВ). Квалитет пречишћених вода мора да задовољи прописану категорију квалитета реципијента;
3) спровести санитацију насеља, односно санацију и ревитализацију објеката и опреме водоводне инфраструктуре, направити приоритете по насељима, односно засеоцима, и изградња нових објеката у складу са санитарно-техничким условима изградње и уређења;
4) забрањена је изградња септичких јама пропусног типа;
5) забрањује се каптирање извора и захватање вода мимо процене и услова службе заштите;
6) за подручја на којима се налазе изворишта којa се користе или су планирана за снабдевање водом за пиће, потребно је установити зоне санитарне заштите, а у складу са одговарајућом законском регулативом;
7) потребно је забранити све радове и интервенције којима се мења хидролошки режим вода, у мери која превазилази услове који се задају од стране надлежне водопривредне организације и надлежног завода за заштиту природе; 
 
8) све активности у простору које утичу на промену квалитета воде у водоносним слојевима или површинским токовима, морају бити забрањене; Земљиште и водене површине у подручју заштите изворишта водоснабдевања морају бити заштићени од намерног или случајног загађивања и других утицаја који могу неповољно деловати на издашност извора и здравствену исправност воде;
9) проблем одвођења отпадних вода туристичких локалитета и центара решавати преко уређаја за биолошко пречишћавање или бетонским водонепропусним септичким јамама које ће се периодично празнити цистернама, ангажовањем надлежне комуналне организације;
10) спроводити контролу система организације и рада сточних фарми с циљем заштите подземних и површинских вода од неадекватног начина одлагања чврстих и течних отпадака; 
 
11) побољашање систематског мерења и осматрања квалитета површинских вода, као вид контроле, увођењем нових тзв. система засебних мерних станица (мерних места) са или без континуалне регистрације података и са резервним (допунским) местима за повремена или ad hoc мерења ради потпунијег увида у квалитет вода. На тај начин ће се повећати квалитет и поузданост информација и обухватити већи простор; 
 
12) спровођење поступка процене утицаја на животну средину и израда студије у којој ће бити дефинисане мере и у вези са заштитом вода (начин одвођења отпадних вода, третман, и др.) за планиране туристичке капацитете, као и за постојеће који су саграђени без дозволе на целој територији Плана, а којих се инвеститор мора строго придржавати.
Заштита, коришћење и уређење земљишта и добара од општег интереса обухвата очување продуктивности, структуре и слојева тла, као и природних и прелазних облика и процеса. На површини земљишта могу се обављати активности и одлагати материје које не загађују или оштећују земљиште (прекомерне употребе агрохемијских средстава, непланске изградње и сл). Мере заштите обухватају:
1) потребно је вршити строго контролисану употребу хемијских средстава у пољопривреди у циљу заштите земљишта и вода од загађивања;
2) спровођење рекултивације и ревитализације свих привремених позајмишта и мајдана који су престали са радом, у складу са Законом у рударству, који посебно наглашава обавезу рекултивације деградираног земљишта. Дозвољено коришћење минералних сировина се мора одвијати паралелно са ремедијацијом деградираних површина у функцији заштите животне средине; 
 
3) спречавање непланског претварања пољопривредног у грађевинско земљиште, чиме је иницирана нежељена промена намене простора и чиме су заузети веома атрактивни локалитети. 
 
Управљање отпадом спроводи се по прописаним условима и мерама поступања са отпадом у оквиру система сакупљања, транспорта, третмана и одлагања отпада, укључујући и надзор над тим активностима и бригу о постројењима за управљање отпадом. Организовати систем селективног прикупљања отпада, његовог разврставања и увођења у систем рециклаже. Мере заштите подразумевају следеће активности: 
 
1) забрањено је трајно депоновање отпада на целом подручју Плана;
2) уклонити постојећа сметлишта отпада на целом подручју Плана и извршити санацију и рекултивацију земљишта у складу са стандардима - израда пројекта санације и рекултивације неуређених одлагалишта отпада;
3) сакупљање отпадних материјала у зони туристичких центара вршити у контејнере који ће се поставити на адекватне локације и периодично, по одговарајућем систему, празнити од стране комуналних служби. На сваком излетишту и значајнијем месту потребно је обезбедити канте (контејнере) за отпатке; 
 
4) успостављање сарадње у области управљања отпадом на регионалном нивоу уз постојање појединачне одговорности (сарадња општина на организовању сакупљачких станица за прихватање кабастог и рециклирајућег кућног отпада). 
 
Заштита простора примарног еколошког и естетског значаја се спроводи кроз приоритетну заштиту постојећих отворених простора и предела. Услове уређивања и грађења прилагодити очувању, унапређењу и афирмацији њихове еколошке вредности и локалне традиције. 
 
XI МЕРЕ ЗАШТИТЕ ОД ЕЛЕМЕНТАРНИХ НЕПОГОДА, ТЕХНИЧКО-ТЕХНОЛОШКИХ НЕСРЕЋА И ОДБРАНА ЗЕМЉЕ
I. Елементарне непогоде и техничко-технолошке несреће
Степен угрожености од елементарних непогода је знатан, а у првом реду се односи на опасност од: шумских пожара, грмљавина, електричног пражњења, ветролома, снежних наноса и лавина, опасности од саобраћајних катастрофа, земљотреса, рушења брана акумулације ХЕ Бајина Башта, ерозија и бујица, одрона и др. 
 
Изразито велика шумовитост терена, око 80% већином четинара, условљава велику опасност како од антропогених случајних или намерних пожара, тако и од природних шумских пожара. Грмљавине са електричним пражњењем јављају се 15 дана годишње у просеку, у пролеће и лето, са 45 просечних удара грома у стабла.
Да би се обезбедила заштита шумског фонда, материјалних добара и људских живота од пожара, потребно је спровести адекватне мере заштите службе обавештења и узбуњивања. Мере противпожарне заштите спроводити у складу са усвојеним елаборатом противпожарне заштите за подручје Националног парка и остала заштићена подручја.
Превентивна мера заштите од пожара је примена противпожарних мера у фази избора конкретних садржаја, намене површина и саобраћајних решења у складу са одредбама Закона о заштити од пожара. За предметни простор највећу опасност за избијање и ширење пожара представљају шуме, које захватају највећи део подручја.
За превентивну заштиту од пожара, као и његово успешно елиминисање, примењиваће се Законом утврђене мере и критеријуми противпожарне заштите уз следеће мере:
1) обезбеђивање саобраћајне приступачности свих делова шума, обезбеђивање техничке воде црпљењем из потока и изворишта која се не користе за водоснабдевање пијаћом водом;
2) планско остављање противпожарних баријера (пруга и прогала) при сечи и новом пошумљавању;
3) организовање службе за осматрање и јављање;
4) покривање свих супраструктура прописаном противпожарном заштитом.
Остале могуће техничке катастрофе које за последицу имају појаву пожара, као и заштиту од експлозија, тровања, контаминације и др. спречити и спроводити применом законске регулативе за сваку од тих области.
Планински климат Таре са просечно 106 дана годишње са снежним покривачем, некада и 150 дана од новембра до маја и просечном висином снега од 1 m, у појединим зонама и преко 3 m, често условљава изолацију планинских насеља и отежава саобраћајне везе. У време топљења снега јављају се усови, лавине, на стрмијим падинама преко 30% и чистим одсецима. У зонама одсека јављају се точила, сипари и мања клизишта која угрожавају саобраћајнице, у кањон Дервенте и Дрине, што уз снежне наносе и у данима са маглом може да доведе до тежих саобраћајних несрећа са већим људским и материјалним жртвама. Подручје Мокре Горе (Кршање и Пањак) су, такође, клизиштима угрожене зоне. 
 
Ради заштите од ових видова елементарних непогода, уклањање последица и узрока, предвиђене су мере заштите као што су: служба одржавања главних путних праваца између насеља и туристичких пунктова; санирање одрона, клизишта, постављање заштитних мрежа, подзида, пошумљавање и др.
Клизишта су посматрана као ограничавајући фактор за планирање и коришћење земљишта, планирање урбаних садржаја, односно пројектовање и изградњу објеката, у зависности да ли су активна умерена или санирана.
Простори који су захваћени радом клизишта, нарочито активних, представљају апсолутно неповољне терене за било какву градњу, те исту треба у потпуности искључити и забранити. Другу групу неповољних терена обухватају терени ранијих, умерених клизишта. Коришћење ових терена за грађење, захтева претходну темељну припрему терена низом санационих и мелиоративних мера, а све у циљу побољшања стабилности падина и обезбеђења објеката на њима.
У циљу повећања укупне безбедности и стабилности терена, како због постојећих, тако и због планираних објеката, једно од планских решења подразумева израду „Катастра клизишта и нестабилних падина” као базне и стручне документације за рационално коришћење простора. Осим што указује где су ове појаве заступљене, катастар би уз одговарајуће инжењерско-геолошке подлоге и стручну анализу прикупљених података служио за прописивање услова за планирање, пројектовање и грађење, али и за санирање подручја захваћених овим процесима чиме би се трајно могле прописати мере заштите. Ради спровођења свих ових мера на територији општине, потребно је учешће целокупне локалне самоуправе уз одређене планске активности, које би Просторни план општине учиниле примењивим.
Ветроломи. Ради превенције деловати кроз службу обавештења и отклањати настале последице (уклањање срушених стабала, камења и др.). 
 
Опасност од ерозије и бујица је знатна не толико по људска станишта, колико по штети од одношења тла. Ерозија је највећа у заштитној зони и настала је антропогеним утицајем. Планинске бујице односе знатан материјал сливу реке Дрине и Ђетиње. Само Дервента однесе 29600 m 3 материјала годишње или 925 m3/km 2. 
 
Ради заштите од ерозије и бујица предвиђене су мере заштите у виду спречавања ширења ерозионих и бујичних жаришта и санације постојећих криза антиерозионе мере и радове, као што су пошумљавање жаришних зона, спречавање неадекватне обраде земљишта (атари насеља), постављање плетера, градона и др. 
 
Извршити уређење сливова највећих бујичнихи токова Дервенте, Белог Рзава и Раче кроз реализацију комплексних мера у циљу ефикасне заштите од ерозије и бујичних поплава (реализацијом биолошких, техничких, биотехничких и административних мера. 
 
Ниво угрожености од земљотреса је у зони 6–7 степени МКС па се морају поштовати мере заштите при градњи објекта у трусним подручјима за најнижи степен заштите 7 степени, што подразумева одговарајућу градњу, избор материјала и др. Мада је степен сеизмичности мали, у циљу најекономичније и најадекватније заштите, првенствено се треба определити за објекте грађене од природних материјала (дрво, камен и др.). Ова мера је у складу са другим елементима планирања и коришћења подручја Националног парка.
Основна мера за спречавање опасности од рушења брана је избегавање лоцирања објекта у зони ударног таласа. Заштита од акцидената ће се остварити дефинисањем мера и поступака за могуће акциденте, а смањење ризика од нежељених последица ће се обављати: 
 
1) редовним и ванредним оскултационим осматрањем и систематском контролом водозахватних објеката и бране;
2) обезбеђењем инфраструктуре и опреме за едукацију, обавештавање, узбуњивање и евакуацију становништва у случају зарушавања бране или најава могућег нарушавања статичке стабилности бране;
3) маркирањем на терену кота нивоа могућег поплавног таласа;
4) одређивањем зона различитих нивоа ризика са посебним условима и захтевима за планирање и изградњу.
Заштита од биљних и животињских штеточина спроводиће се у оквиру мера газдовања шумским, ловним и риболовним основама, сагласно прописима од заштите од каламита, и на начин да не остави негатовне последице на биљни и животињски свет. Надлежни органи обезбедиће, у сарадњи и у договору са корисницима подручја, а у складу са прописима, сваку у оквиру својих овлашћења:
1) праћење стања и организовану заштиту од биљних и животињских штеточина шума, пашњака, ливада и других пољопривредних површина и др. Уз примену контролисаних механичких, биолошких и других мера, које нису у супротности са мерама заштите природе и животне средине и неће оставити негативне последице на становништво;
2) организовање локалне службе цивилне заштите за праћење стања, остваривање превентивних мера и преузимање активности заштите од елементарних непогода и ратних разарања на подручју Плана, повезане са ватрогасном и здравственом службом, полицијом и другим службама на нивоу Града Ужица и суседних општина и шумских газдинстава које би јој давале материјалну, кадровску и техничку подршку.
II. одбранА зЕМЉЕ
У оквиру могућих мера са становишта одбране земље издвајају се две групе мера, и то:
1) мирнодопске мере које су у функцији лоцирања активности и објеката и тичу се просторног и урбанистичког планирања; 
 
2) мере које се предузимају у време ратне опасности и ратних дејстава и у вези са плановима активности оружаних снага и поступања у ванредном и ратном стању. 
 
Основне мере везане су за територију (земљиште, ваздух, воду), мрежу насеља, функционисање привреде, инфраструктуру, режим изградње насеља у урбанистичком смислу и заштиту природних и културних вредности простор: 
 
Мере везане за територију су:
1) у циљу заштите територије од плављења, потребно је провести регулационе захвате на бујичним водотоцима, уређење сливова водотока, пошумљавање, док при избору локације објеката водити рачуна о коти максималних вода;
2) у складу са степеном могућег сеизмичког удара, спроводити одговарајући режим изградње објеката мреже инфраструктуре, водених акумулација итд. у складу са принципима земљотресног инжењерства;
3) у циљу заштите територије од пожара, потребно је спроводити одговарајуће уређење и организовање шумских и пољопривредних површина, са сменом култура у погледу размештаја, пробијањем шумских просека итд.
Мере везане за мрежу насеља односе се на рационалну организацију простора општине која је један од основних циљева и са аспекта одбране и у том циљу потребно је остварити:
1) равномеран развој и насељавање читаве територије (привредно активирање, урбано и комунално опремање) у циљу задржавања становништва у сеоском подручју;
2) насеља тако функционално организовати да у случају непријатељских напада, нека насеља могу преузети водећу улогу;
3) виталне функције мреже насеља као што су здравство, радио везе, снабдевачке функције, морају имати алтернативне локације у разним насељима и у миру, треба да буду опремљења најнужнијим уређајима који ће се користити у ванредним уловима (ратни услови, земљотреси, поплаве итд.);
4) сва насеља треба да буду повезана саобраћајницама из више праваца због евентуалних закрчења путева и сл.
Мере везане за функционисање привреде:
1) на планском подручју постоје погодни услови за развој сточарства, што је од посебног значаја за потребе одбране;
2) обезбедити радну снагу за случај евакуације привреде за ратне потребе;
3) формирати мрежу складишта и магацина потребних прехрамбених и других артикала, што све треба да буде дефинисано у мирнодопским условима.
Мере везане за инфраструктуру:
1) у циљу заштите и функционисања инфраструктурних система у ванредним условима, посебно је значајно да, по могућности, сви инфраструктурни системи или њихови делови, буду централно повезани и да се њима управља са једног места;
2) у циљу обезбеђења водоснабдевања насеља у ванредним ситуацијама, пожељно је имати више гравитационих извода водоснабдевања, због могућности загађења вода (отровима, земљотресом, поплавом и сл.); 
 
3) потребно је и даље проширивање мреже локалних путева. 
 
Мере везане за режим изградње у урбанистичком смислу:
1) у циљу заштите и функционисања урбаних и руралних система потребно је планирати такве режиме изградње којима ће се обезбедити минимизирање неповољних ефеката ратних разарања на објекте и људство, обезбедити правци евакуације и итд. 
 
Мере везане за заштиту природних вредности и културних добара:
1) у циљу заштите природних вредности и културних добара у крајње рискантним ситуацијама, каквсе су ратни сукоби, посебна пажња се мора посветити заштити природних вредности и културних добара, те је у том смислу потребно, у сарадњи са надлежним службама заштите, планирати одговарајуће мере заштите природних вредности и непокретних културних добара. 
 
Предвиђене мере са аспекта одбране земље уједно су предвиђене концептом плана. Самим тим и мере које се дефинишу за реализацију и спровођење самог плана важе и са аспекта одбране. 
 
Наглашава се да је при изради планске и пројектне документације потребно поштовати сву релевантну законску регулативу из домена одбране, заштите од елементарних непогода, правилнике о техничким нормативима за склоништа и поједине објекте, као и прописе о усклађивању просторних и урбанистичких планова са потребама народне одбране и заштите од ратних дејстава. 
 
Посебно се напомиње да су основни облици мера заштите људи и материјалних добара од ратних разарања који се обезбеђују кроз организацију, уређење и развој насеља, као превентивне мере трајног карактера:
1) равномерни распоред насеља на ширем подручју са вишеструким везама са околним и суседним насељима, уз мању концентрацију становништва по појединим насељима;
2) смањење повредљивости насеља на рушење изградњом објеката високоградње и нискоградње у складу са прописима за изградњу у трусним подручјима; 
 
3) обезбеђење проходности ван зоне зарушавања за саобраћај ради што бржег и безбеднијег превоза угрожених од рушевина.
У оквиру заштите од ратних разарања, склањање људи биће обезбеђено углавном, у подрумима објеката. Двонаменска склоништа ће се градити по посебним потребама и условима.
Решењем саобраћајне мреже обезбеђена је добра повезаност делова планске територије као и са окружењем, односно сваког насељеног места са општинским/градским центрима у околним општинама, посебно Ужицем, као регионалним центром.
Заштита надземних објеката електро и телекомуникационе инфраструктуре биће обезбеђена посебним сигурносним појасевима, заштита подземних инсталација од пуцања и кидања применом прописаних техничких мера.
Заштита од летњих (непогоде са ветром, провалом облака, громовима, градом, суша, високе температуре и др.) и зимских временских непогода (са великим снегом, ледом, ниским температурама и др.) остварује се планираном изградњом супраструктуре, уређењем територије, пошумљавањем и др., као и организовањем противградне заштите, громобранском заштитом објеката и сл.
Границама Плана обухваћени су туристички објекти који су власништво Војске Републике Србије: „Бели Бор”, „Оморика”, као и војни комплекси „Кремна”, „Врело Биоско” и део комплекса „Поникве” (напомиње се да је аеродром „Поникве” 2009.године предат од стране Војске на цивилну употребу). Границе и положај наведених објеката и војних комплекса приказани су у складу са условима Министарства одбране. Називи и величине зона просторне заштите око комплекса су:




Војни комплекс

Зоне просторне заштите


„Бели Бор”
„Оморика”

нема


„Кремна”

300 m зона забрањене градње и 200 m зона ограничене градње 
 


„Поникве”
„Врело Биоске”

Зона ограничене градње,
Величине r=4000m ако АРФ (аеродромске референтне тачке) координате: х=395.766,68
Y=862.298,56
500m зона санитарне заштите
Војни комплекси „Бели Бор” и „Оморика” су туристички комплекси и око њих није потребно дефинисати зоне просторне заштите. Сви остали војни комплекси се третирају као комплекси посебне намене, који захтевају формирање просторне заштите. Зоне просторне заштите око војних комплекса, условљене су наменом истих и прописују се ради безбедности околине од војних комплекса и активности у њима, у циљу заштите становништва и материјалних добара. Зоне око војних комплекса се третирају као простор са посебним режимом коришћења, уређења и изградње (и правилима уређења) и то:
1) зона забрањене изградње, која подразумева потпуну забрану било какве градње;
2) зона санитарне заштите, које подразумевају заштиту земљишта од микробиолошког, хемијског, радиолошког и другог загађивања и потпуне забране изградње било каквих објеката;
3) зону ограничене градње око војног комплекса „Кремна”, која подразумева забрану изградња објеката високоградње; 
 
4) зона ограничене градње око комплекса „Поникве” у којој је приликом планирања и изградње објеката обавезно уважити одредбе Закона о ваздушном саобраћају, као и других законских и подзаконских аката која се односе на висину, планирање, изградњу и обележавање објеката у зонама цивилних аеродрома. Пре приступања изради планске документације хијерархијски нижег нивоа, као и за случајеве непосредног издавања урбанистичких услова и пре изградње било каквих објеката, обавезна сагласност Министарства одбране и Директората цивилног ваздухопловства Републике Србије.
XII принципи и правила грађења и уређивања простора за делове територије у обухвату плана за које није предвиђена израда урбанистичког плана
Принципи и правила грађења и уређивања простора дефинисани су кроз три поглавља – правила градње, правила уређивања и правила парцелације и служе за: 
 
1) регулисање грађења на пољопривредном, водном и шумском земљишту; 
 
2) за регулисање грађења у грађевинском подручју насеља до доношења урбанистичког плана;
3) за регулисање грађења у грађевинском подручју насеља за које доношење урбанистичког плана није предвиђено; 
 
4) за дефинисање улагања јавног сектора у саобраћајнице, инфраструктуру и укупно уређење простора; 
 
5) као оријентација при изради урбанистичких планова за насеља за која је предвиђена израда урбанистичког плана, али и остала подручја за која ће се урбанистички планови по потреби доносити; 
 
6) за одређивање услова и правила парцелације и препарцелације.
На Рефереалној карти 1. Посебна намена простора дате су оријентационе границе грађевинског подручја насељеним места које обухвата изграђено земљиште као и земљиште планирано за изградњу. 
 
Посебна напомена. Правила резервисања, уређења и изградње простора у зонама и појасевима заштите налазе се у одговарајућим поглављима овог плана, и то: 
 
1) за зоне заштите вода у делу о водопривредној инфраструктури (VIII - II.)
2) за зоне заштите природе у поглављу о мерама заштите, уређења и унапређења природних и културних добара (IX), мерама заштите животне средине (X) и мерама заштите од елементарних непогода, техничко – технолошких несрећа и мерама које се односе на aспект одбране (XI)
3) за заштитне појасеве у ифраструктурним коридорима у делу (XII - II.). 
 
I. ПРАВИЛА ГРАДЊЕ
1. Правила градње објеката ван грађевинског земљишта
Ова правила односе се на изградњу у селима раштрканог типа која немају дефинисан грађевински рејон, за изградњу на осталим категоријама земљишта (пољопривредно, шумско, водно) као и обнову или реконструкцију постојећих објеката на земљишту које је сврстано у различите категорије заштите.
1.1. Пољопривредно земљиште
На пољопривредном земљишту, осим у зонама у којима је режимом заштите забрањена градња, у складу са Законом дозвољена је изградња:
1) објеката у функцији пољопривреде – изградња појединачних економских и пословних објеката у функцији пољопривреде, као и објеката складиштења и прераде пољопривредних производа, помоћних објеката у функцији пољопривреде – гараже, кошеви, амбари, оставе, настрешнице за пољопривредну механизацију, машине и возила и слично;
2) стамбених објеката пољопривредног домаћинства;
3) економских објеката пољопривредног домаћинства;
4) објеката на којима се одржавају сточне пијаце, сајмови и изложбе;
5) објеката инфраструктуре и саобраћајница;
6) станица за напајање течним горивом и гасних станица; 
 
7) због проширења грађевинског рејона.  
За објекте чија се изградња дозвољава важе следећа правила: 
 
1) За појединачне објекте у функцији пољопривреде: 
 
(1) Максимална бруто површина ових објеката утврђује се према односу 1,0m² бруто површине објекта на 50,0m² парцеле; 
 
(2) Удаљеност привредних објеката од насеља не може бити мања од 500 m од грађевинског подручја насеља и туристичких центара. Одредба о минималној удаљености од грађевинског подручја не односи се на стакленике и пластенике;
(3) Привредне зграде за узгој стоке не могу се планирати у насељу. Минимална удаљеност грађевина за интензивни узгој стоке, перади и крзнаша од грађевинског подручја насеља износи 500m.
(4) Објекти за интензивни узгој стоке, перади и крзнаша које имају преко 50 условних грла се не могу градити на заштићеним подручјима природе и на подручју водозаштитних зона;
(5) Остала правила за изградњу ових објеката утврђују се урбанистичким пројектом а у складу са Законом и одговарајућим подзаконским актима.
2) За стамбене зграде пољопривредног домаћинства:
(1) На пољопривредном земљишту може се организовати пољопривредно домаћинство и то са стамбеним и економским двориштем на парцели;

(2) За стамбене објекте који имају индиректну везу са јавним путем, преко приватног пролаза, растојање од регулационе линије одређује се Локацијском дозволом;
(3) Најмање дозвољено растојање габарита стамбеног објекта и линије суседне парцеле износи 4,0 m.
3) За економске зграде пољопривредног домаћинства:
(1) Економски објекти у економском дворишту су производни објекти за прераду пољопривредних производа и објекти за складиштење пољопривредних производа: пушнице, сушнице, кош, амбар, магацин хране објекти за смештај стоке (сточне стаје - живинарници, свињци, говедарници, овчарници, козарници и објекти намењени исхрани стоке и сл.
(2) Помоћни објекти уз економске објекте су гараже или надстрешнице за пољопривредну механизацију, машине и возила,) испусти за стоку, ђубришне јаме – ђубришта, пољски клозети и сл.
(3) Локацијском дозволом утврђује се позиција економских и помоћних објеката у односу на грађевинску линију уз примену најмањих дозвољених растојања у овим правилима.
(4) Растојања за нове помоћне и економске објекте у односу на границу суседне парцеле када се економски објекти и економско двориште суседних парцела, непосредно додирују, износи најмање 1,50 m.
(5) Када се економско двориште једне парцеле непосредно наслања на стамбено двориште друге парцеле (за нове објекте), примењују се правила о међусобној удаљености објеката. 
 
(6) Међусобна удаљеност објеката износи од стамбеног објекта до сточне стаје, најмање 15,0 m, од стамбеног објекта до ђубришта и пољског клозета најмање 20,0 m
(7) Друга међусобна растојања економских и помоћних објеката зависе од облика организације економског дворишта, уз услов да прљави објекти буду орјентисани тако да доминантни ветрови дувају од чистих објеката .
(8) Живи извор воде на парцели мора бити на вишој коти од ђубришта и пољског клозета, а најмање растојање износи 20,0-25,0 m,
4) За објекте на којима се одржавају сточне пијаце, сајмови и изложбе морају се испунити следећи услови:
(1) да се налазе изван насеља;
(2) да се не граде на земљишту које је подводно и угрожено од поплава;
(3) да имају везу са јавним путем;
(4) да нису за последњих 20 година служили за сточна гробља и јавно ђубриште;
(5) да има посебно издвојен простор за животиње за које се приликом контроле утврдило да су заражене или су сумњиве на заразу.
Препоручена величина простора зависи од обима и врсте промета животиња водећи рачуна да се просечно одређена површина повећа за 15% површине на име путева, манипулативних и санитарних обеката:
(1) по грлу крупних животиња: 2m2 ;
(2) по телету: 1,20m2;
(3) по овци, односно свињи преко 50kg:1m2; 
 
(4) по јагњету и прасету: 0,50m2.
5) За објекте инфраструктуре и саобраћајнице у складу са просторним или урбанистичким планом;
6) За изградњу због проширења грађевинског рејона у складу са просторним или урбанистичким планом;
7) За станице за напајање течним горивом и гасне станице у складу са правилима за станице за напајање течним горивом и гасне станице из правила градње на грађевинском земљишту из овог плана, искључиво у складу са Законом.
1.2. Шумско земљиште
Шумско земљиште јесте земљиште на коме се гаји шума, земљиште на коме је због његових природних особина рационалније гајити шуме, као и земљиште на коме се налазе објекти намењени газдовању шумама, дивљачи и остваривању општекорисних функција шума и које не може да се користи у друге сврхе, осим у случајевима и под условима утврђеним законом.
Промена намене шума и шумског земљишта може да се врши:
1) када је то утврђено планом развоја шумског подручја;
2) ако то захтева општи интерес утврђен посебним законом или актом Владе;
3) ради изградње објеката за заштиту људи и материјалних добара од елементарних непогода и одбране земље;
4) у поступку комасације и арондације пољопривредног земљишта и шума; 
 
5) ради изградње економских или стамбених објеката сопственика шума на површини до 10 ари;
6) ради изградње објеката за коришћење осталих обновљивих извора енергије малих капацитета (мале електране и други слични објекти, у смислу прописа којим се уређује област енергетике) и експлоатације минералних сировина, ако је површина шума и шумског земљишта за ове намене мања од 15 ha. 
 
Промена намене шума из става 1. тач. 4) до 6) овог члана врши се уз сагласност Министарства. 
 
На шумском земљишту, осим у зонама у којима је режимом заштите забрањена градња, дозвољена је изградња: 
 
1) објеката у функцији шумске привреде и ловства и објеката за одржавање и експлоатацију шума;
2) објеката у функцији туризма и рекреације; 
 
3) објеката инфраструктуре и саобраћајница; 
 
4) станица за напајање течним горивом и гасних станица; 
 
5) због проширења грађевинског рејона насеља у складу са планом и режимима коришћења простора, односно зонама и степенима заштите. 
 
За објекте чија се изградња дозвољава важе следећа правила грађења: 
 
1) За објекте у функцији шумске привреде и ловства:
(1) Изградња мора бити усаглашена са плановима газдовања шумама у складу са законом;
(2) Величина појединачних објеката мах. 100 m2 у основи бруто;
(3) Висина објеката до П+1;.
(4) Материјал за изградњу природан и прилагођен шумском окружењу;
(5) да имају везу са јавним путем;
(6) Остала правила за изградњу ових објеката утврђују се урбанистичким пројектом а у складу са Законом, и одговарајућим подзаконским актима и одговарајућим подзаконским актима.
2) За објекте у функцији туризма и рекреације 
 
(1) Могу се градити објекти наведени у поглављу Правила градње и регулације за мешовите зоне; објекти у функцији туризма по правилима из тог поглавља.
(2) Објекти би се градили на атрактивним локалитетима - врховима брда, коса, на акропољским позицијама и у близини шуме. Поред тога, дозвољена је изградња продавница (сувенира и др. садржаја), као и дечијих и спортских демонтажних објеката. Локалитети за нове објекте одредили би се у даљем процесу истраживања, кроз комплексну валоризацију природних услова, техничких и економских могућности. 
 
(3) У туристичким зонама могућа је изградња омладинског дома, угоститељских, спортских, и забавних садржаја, за планинарски дом могућа је изградња поткровља. 
 
(4) Примењени материјали треба да су дрво, камен и сл. прилагођени шумском окружењу.
(5) Приликом пројектовања и изградње објеката водити рачуна да се исти уклопе у амбијенталну целину. 
 
(6) услов за изградњу је да комплекси имају везу са јавним путем.
(7) У оквиру зона предвидети подизање појасева заштитног зеленила.
(8) Остала правила за изградњу ових објеката утврђују се урбанистичким пројектом а у складу са Законом и одговарајућим подзаконским актима. 
 
(9) За изградњу ових објеката неопходна је израда урбанистичког пројекта а у складу са Законом и општим прописима, а уколико је потребно документи шумско – привредних основа ће се прилагођавати планским решењима која су предвиђена ППППН НП „Тара”.
3) За објекте инфраструктуре и саобраћајнице у складу са просторним или урбанистичким планом;
4) За станице за напајање течним горивом и гасне станице у складу са правилима за станице за напајање течним горивом и гасне станице из правила градње на грађевинском земљишту из овог плана, искључиво у складу са Законом;
5) За изградњу због проширења грађевинског рејона у складу са просторним или урбанистичким планом.
1.3. Водно земљиште
Водно земљиште у зони обала водотокова дефинисано је положајем регулационе линије насипа или обалоутврде за регулисане делове корита, односно границом водног земљишта утврђеном Законом о водама за нерегулисане делове корита.
Уз водна земљиште дозвољена је изградња ради рекултивација и уређење простора, који је неуређен и зарастао у жбуње чиме је онемогућен прилаз до водене површине, или рекултивација простора, који се користи за депоновање отпада, а првенствено у намену рекреације, риболова, за проширење постојеће хидрофилне вегетације, у складу са условима надлежне водопривредне организације и других надлежних органа; 
 
Уз сва водна земљиште, осим у зонама у којима је режимом заштите забрањена градња, дозвољена је:
1) изградња објеката у функцији водопривреде, одржавања водотока и пловних путева, речног саобраћаја;
2) изградња објеката за експлоатацију речног материјала, туризма и рекреације према решењима плана;
3) изградња објеката инфраструктуре и саобраћајница;
4) формирање заштитног зеленог приобалног појаса, у функцији заштите приобалних зона од ерозије земљишта.
За све објекте чија се изградња дозвољава важе следећа правила грађења: 
 
1) Изградња дуж водотокова подлеже условима надлежне водопривред. 
 
2) Изградња је могућа уз услов да се објекти граде у зони изван дејства стогодишње велике воде и ван захвата поплавних талас.
3) није дозвољена изградња над резервоарима подземне воде и друге воде за пиће. 
 
За објекте инфраструктуре и саобраћајнице у складу са просторним или урбанистичким планом.
Посебне напомене, принципи и правила за градњу малих ХЕ, уређење и коришћење слива:
1) Постојећи законски оквир који се непосредно односи на припрему и изградњу МХЕ чине прописи из подручја енергетике, водопривреде, уређења простора и изградње објеката, заштите животне средине, заштите природе и културних добара, имовинско правних односа и приватног улагања у јавни сектор.
2) Објекти и постројења МХЕ, водови тог електроенергетског система као и електроенергетски објекти потрошача из система МХЕ морају се градити, користити и одржавати у складу са законом и не смеју својим радом угрожавати људе и околину.
3) Електране морају задовољити захтеве прописане кодексима мреже и дистрибуције, тржишта и других прописа, као и правних захтева.
4) За дефинисање услова оптималног хидроенергетског коришћења вода слива река – концесионог подручја, доминантни су просторна, еколошка и економска ограничења, односно хидролошке, хидрографске, морфолошке и геолошке карактеристике слива, насеља, привредни капацитети и саобраћајна инфраструктура, власничка структура земљишта и могућност решавања имовинско-правних односа, те раније стечена права у погледу коришћења вода.
5) У зависности од коначне величине малих хидроцентрала и неопходних структура за повезивање ових локација са дистрибутивном мрежом и приступачности путева, све одговарајуће реке треба размотрити као потенцијалне локације, изузев река које су заштићене националним законом или међународним споразумима.
6) Одговарајуће локације за изградњу малих хидроелектрана (МХЕ – капацитета ≤10 МW), уколико за одређене сливове нису урађена хидролошка мерења и прорачуни енергетских ефеката, дефинисаће се и у складу са смерницама Просторног плана Србије, Стратегије развоја енергетике РС и Правилника за реализацију ове Стратегије.
7) Објекти и уређаји за коришћење водних снага морају се планирати, пројектовати и градити на начин који:
(1) омогућава враћање воде истог квалитета после искоришћене енергије у водоток или друге површинске воде;
(2) не умањује постојећи обим и не спречава коришћење воде за водоснабдевање, наводњавање и друге намене, у складу са законом;
(3) не умањује степен заштите и не отежава спровођење мера заштите од штетног дејства вода;
(4) не погоршава услове санитарне заштите и не утиче негативно на еколошки статус вода и стање животне средине.
8) Неопходно је да грађевински објекти буду изведени на такав начин да је у било којем тренутку немогуће исушивање корита водотока, односно да је у сваком моменту осигуран еколошки прихватљиви протицај.
9) Како би заштита била што потпунија, неопходно је да се осигура минимални ниво водостаја (према условима надлежне водопривредне организације и надлежне службе заштите посебних природних вредности) који осигурава нормални живот флоре и фауне; а такође је важно и минимизирање утицаја на речни екосистем као и одржање биоразноврсности.
10) Што се планирање изградње ових постројења тиче, неопходно је да се до њих обезбеди приступни пут одговарајуће ширине, локације са машинским зградама и инсталацијама ограде, а целокупни комплекс максимално визуелно уклопи у окружење и обезбеди заштита водног или шумског земљишта у складу са условима надлежних институција, у првом реду водопривреде и заштите. 
 
11) Изградња малих хидроелектрана је дозвољена на пољопривредном, шумском и водном земљишту у складу са предходно добијеним условима свих надлежних институција са максималном искоришћености земљишта до 60% ако се ради о подручју за које није предвиђена израда Плана детаљне регулације и спратности П+По максималне висине до 8 m. 
 
12) Одстојање од линије грађевинске парцеле најмање 2 m са свих страна. 
 
Локацијска и Грађевинска дозвола за изградњу МХЕ се издаје на основу овога Просторног плана. 
 
Уколико је изградња МХЕ планирана на подручју за које није предвиђена израда Плана Детаљне регулације, није потребна израда Урбанистичког Пројекта за предметну МХЕ. 
 
Плански основ за изградњу МХЕ обезбеђује се директном применом ППППН НП „Тара”, на начин да се правилима уређења и грађења за делове територије за које није предвиђена израда урбанистичког плана прописује да се на водотоцима у обухвату плана дозвољава изградња МХЕ и издавање урбанистичких аката за изградњу МХЕ на основу техничке документације израђене од стране овлашћеног пројектанта уз прибављање услова заштите природе и културних добара и водних услова и неугрожавање осталих корисника простора. 
 
13) Нужно је дефинисање нултог стања животне средине на локацији пре градње потенцијалне МХЕ и успостављање система мониторинга за праћење ефеката услед градње и рада погона МХЕ.
14) У случају градње већег броја малих хидроелектрана на истом водотоку, треба испитати њихов кумулативни утицај на животну средину.
15) Приликом планирања и пројектовања, настојати за што бољим обликовањем објеката и уклапањем у околни простор, уз давање предности техничким решењима која мање задиру у пејзаж.
16) Обликовање хидроенергетских објеката не би смело бити униформно, него треба при томе сваком објекту дати ноту индивидуалности. Најквалитетнија архитектонска решења могу се добити на јавном конкурсу.
17) У најосетљивијем окружењу треба спровести каблирање далековода од објекта МХЕ до трафостанице.
18) Уколико се предвиђа адаптација старих млинова и воденица у мале хидроелектране, она мора да се реализује у складу са конзерваторским условима надлежних институција.
19) Приликом сваког захвата у близини неког споменика културне баштине, инвеститор се условљава осигурањем археолошког надзора над радовима ископавања.
20) Објекти у склопу МХЕ морају бити пројектовани у складу са идејним решењем, утврђеним урбанистичко-техничким и другим условима, прописима о техничким нормативима и стандардима те правилима струке.
21) Идејно решење подразумева основно просторно, функционално, техничко и енергетско решење са прорачуном висине средстава потребних за грађење мале хидроелектране.
22) Идејно решење треба да садржи све елементе и показатеље који су неопходни за даљу разраду техничке документације и одређивање услова којих се треба придржавати приликом израде ове документације и изградње а нарочито се приликом израде идејног и главног пројетка, односно у току реализације морају уважити мере енергетске ефикасности за пројектовање објеката МХЕ. Критеријуме енергетске ефикасности треба уважити и приликом избора опреме постројења, а касније и приликом коришћења и одржавања објеката МХЕ.
23) Кроз динамику изградње могуће је остварити повољне ефекте уколико се сви сегменти пројекта малих хидроелектрана реализују истовремено или са малим фазним помаком.
24) За део водотока у захвату овог плана постоје расположиве подлоге и остварени обим снимања и мерења који су довољно поуздани да се сагледа природни потенцијал, оцене услови и ефекти његовог коришћења, па у току даљег развоја пројекта нису могућа нека изненађења која би компромитовала усвојену концепцију и разматрана решења.
25) Мора се обезбедити да се према показатељима ефикасности може закључити да се ради о пројектима чија економичност изградње није упитна и да сва разматрана постројења заслужују да се у наставку детаљније изучавају и разрађују.
26) Ценећи значај што тачнијег утврђивања величине протицаја на профилима водозахвата МХЕ, са планираним хидролошким мерњима у сливу треба наставити у складу са Програмом надлежног министарства.
27) За оне водотоке и сливове, тј. подручја без адекватних хидролошких мерења и енергетских процена, надлежно министартво ће у складу са својим програмима предузети даље активности и проценити начин даље реализације предметних локација.
1.4. Остале намене земљишта
1) Земљиште у ловним подручјима  
Правила коришћења, уређења и заштите ловишта подразумевају: 
 
(1) санитарни лов у циљу очувања оптималне бројности животиња и спречавања заразних болести;
(2) забрану свих делатности које мењају услове станишта;
(3) заштиту ретких и проређених врста дивљачи;
(4) гајење главних гајених врста дивљачи (јелен обичан, срна, дивља свиња и фазан) и споредних врста дивљачи на „природан” начин за отворена ловишта, до постизања економског капацитета;
(5) заштиту дивљачи од болести, предатора, криволова и елементраних непогода (поплава); 
 
(6) уређивање ловишта изградњом ловно-техничких објеката, ловних објеката, одржавање просека, ловних путева и комуникација у ловишту.
У ловиштима предвидети и:
(7) изградњу ловно-техничких објеката у зависности од бројног стања дивљачи, а градити их од природних материјала и уклопити у природни амбијент ловишта;
(8) ограђивање делова ловишта ради интензивног гајења и заштите и лова дивљачи;
(9) изградњу ловно – производних објеката; 
 
(10) подизање ремиза на оним местима у ловишту где нема природних површина које могу да пруже заштиту дивљачи.
За изградњу објеката важе следећа правила: 
 
(1) изградња објеката за потребе ловне привреде – узгајалишта, хранилишта и др. мора бити заснована на плановима уређења простора, на водопривредним условима, шумско-привредним основама и др. 
 
(2) објекти ловне привреде морају бити прилагођени пејсажу прикладних димензија, најмање могуће спратности, грађених од природних материјала и др.
2) Земљиште у риболовним подручјима  
Уређивање подручја риболова подразумева:
(1) организовање чуварске службе;
(2) уређење риболовних места;  
(3) уређење приступа реци.
Објекти – риболовне платформе су дрвене, максимално визуелно уклопљене у пејзаж. 
 
3) Земљиште у зонама експлоатације минералних сировина:
(1) У зонама налазишта минералних сировина дозвољава се изградња само објеката у вези са експлоатацијом сировина сходно законима који регулишу материју рударске производње и заштите простора. 
 
(2) Коришћење рудних земљишта обавља се према студијама и плановима просторног развоја и мера заштите животне средине, примерених врсти и карактеру експлоатације, а којима обавезно мора бити и предвиђена рекултивација ових простора по завршетку периода експлоатације. 
 
2. Правила за изградњу објеката на грађевинском земљишту
2.1. Општа правила за објекте у насељима
Правила грађења и регулације примењују се на све планом предвиђене зоне и типове градње и утврђују опште услове парцелације, регулације и изградње насеља и објеката: 
 
1) за просторе за које није предвиђена израда урбанистичког плана, 
 
2) за просторе за које важећи урбанистички план не садржи довољно елемената на основу којих је могуће издати Локацијску и Грађевинску дозволу, 
 
3) као и за оне просторе за које је израда плана предвиђена али је у периоду док се урбанистички план (са елементима на основу којих је могуће издати локацијску дозволу ради добијања грађевинске дозволе) не донесе, потребно имати елементе на основу којих се може обављати уређивање и грађење земљишта и објеката за све објекте за које грађевинске дозволе издаје општина.
Правила у овом плану могу послужити као оријентација при изради урбанистичких планова, првенствено за насеља (или њихове делове) за која је предвиђена израда урбанистичког плана.
Правила урбанистичке регулације. Правила урбанистичке регулације представљају скуп међусобно зависних правила и елемената за образовање и уређење грађевинских парцела, утврђивање регулационе и грађевинске линије, међусобног положаја, висине и спољног изгледа објеката, као и других правила за формирање Локацијске дозволе и Грађевинске дозволе.
Регулација се утврђује системом елемената и то:
1) системом урбанистичких показатеља (степен искоришћености, степен изграђености); 
 
2) урбанистичком мрежом линија (регулациона линија, грађевинска линија, осовинска линија саобраћајнице, гранична линија зоне); 
 
3) системом урбанистичких односа који регулишу правила уређења простора и изградње (дозвољена градња, постављање објекта, удаљеност објекта, висина објекта, постављање ограде, паркирање, гаражирање и др).
Урбанистички показатељи. Степен или индекс изграђености – II (однос између бруто развијене изграђене површине свих надземних етажа корисног простора и површине парцеле) примењује се за нове објекте до највећих дозвољених вредности по зонама изградње:




1.

зоне кућа за одмор

0,3


2.

сеоске зоне  

0,6


3.

зоне ретке насељености и породичне изградње

1,0


4.

опште стамбене зоне у насељима средњих густина

1,6


5.

мешовите зоне

2,1


6.

производне радне зоне  

2,2


7.

зоне реконструкције и урбане обнове

3,2
Степен, проценат или индекс заузетости земљишта – ИЗ (однос између бруто површине под објектом и површине грађевинске парцеле помножен бројем 100) примењују се за нове објекте до највећих дозвољених вредности по зонама изградње: 
 




1.

зоне кућа за одмор

20


2.

сеоске зоне  

30


3.

зоне ретке насељености и породичне изградње

40


4.

опште стамбене зоне у насељима средњих густина

50


5.

мешовите зоне

60


6.

производне радне зоне

70


7.

зоне реконструкције и урбане обнове

80
Површина помоћних објеката се не обрачунава у урбанистичке показатеље по зонама из ових правила, с тим да под помоћним објектима не може бити више од 10% површине парцеле.
Урбанистичка мрежа линија. Растојање између регулационих линија (ширина појаса регулације) утврђује се урбанистичким плановима за нове и изграђене урбанистичке блокове (насеља) у зависности од функције и ранга саобраћајница, односно инфраструктуре. Дефинише се као хоризонтална, вертикална, надземна и подземна регулација. Уколико важећим планом није утврђена ширина појаса регулације (растојање између регулационих линија) у изграђеном и новом урбанистичком блоку у насељу, не може бити мања од следећих вредности: 
 
1) стaмбене улице 5,00-8,00 у изграђеном, а 9,5-12,00 у новом урбан.блоку
2) сабирне улице 8,00-10,00 у изграђеном, а 9,5-12,00 у новом урбан.блоку
3) пешачке стазе 1,50
4) колски прилази 5,00
5) прилази до парцела 2,50
6) саобраћајнице у сеоском насељу 10,00
Регулациона линија и осовине нових саобраћајница утврђује се у односу на постојећу регулацију и парцелацију и постојеће трасе саобраћајница, а према захтеваној функционалности саобраћајне мреже. Услови за изградњу саобраћајница дефинисани су правилима за изградњу саобраћајница и локалних путева.
Мрежа инфраструктуре (примарна и секундарна) поставља се у појасу регулације. Појас регулације у градском простору користи се и за постављање јавног зеленила (дрвореди и паркови).
Грађевинска линија се налази унутар грађевинске парцеле на одређеном растојању од регулационе линије. Грађевинска и регулациона линија се могу поклапати.
Грађевински објекат се поставља предњом фасадом на грађевинску линију или се налази унутар простора одређеног грађевинским линијама.
Правила изградње објеката. На истој парцели се може градити више објеката с тим да заједно остану у границама дозвољених урбанистичких показатеља, као и помоћни објекти и гараже:
Начин постављања, односно начин изградње грађевинског објекта на грађевинској парцели може бити:
1) у непрекинутом низу, када објекат на парцели додирује обе бочне линије грађевинске парцеле;
2) у прекинутом низу, када објекат додирује само једну бочну линију грађевинске парцеле;
3) као слободностојећи, када објекат не додирује ни једну линију грађевинске парцеле;
4) као полуатријумски, када додирује три линије грађевинске парцеле.
Висина објекта је растојање од нулте коте објекта до слемена (за објекте са косим кровом) односно до венца (за објекте са равним кровом). 
 
Кота приземља објекта одређује се у односу на коту нивелете јавног или приступног пута, односно према нултој коти објекта по принципу да кота приземља нових објеката не буде нижа од коте нивелете јавног или приступног пута и да кота приземља може бити највише 1,20m виша од нулте коте.
Висина надзидка стамбене поткровне етаже износи највише 1,80 m, рачунајући од коте пода поткровне етаже до тачке прелома кровне косине. 
 
Спољни изглед објекта, примењени материјал, облик крова, примењене боје и други елементи објекта решити тако да се обезбеди хармоничност просторне целине и локалних особина места (локални материјали, традиционални детаљи и сл.). Спољни изглед објекта у урбанистичкој целини која има посебну историјску и културну вредност, усклађује се према добијеним конзерваторским условима од надлежне службе заштите.
Ограђивање грађевинских парцела. Грађевинске парцеле могу да се ограђују зиданом оградом до висине од 0,90 m (рачунајући од котетротоара) или транспарентном оградом до висине од 1,40 m.
Ограде између суседних грађевинских парцела уколико се ограђују треба да буду зелене – жива ограда која се сади у осовини границе грађевинске парцеле или транспарентне ограде до 1,40 m и то тако да стубови ограде буде на земљишту власника ограде, а изузетно ограде међу суседима могу бити пуне зидане до висине 1.40 m, уз сагласност суседа.
Врата и капије на уличној огради не могу се отварати изван регулационе линије,
Одводњавање површинских вода са грађевинске парцеле вршити слободним падом према улици, са најмањим падом од 1,5%. Површинске и друге отпадне воде из економског дворишта одводе се регулисано до ђубришне јаме, обавезно у случају када се економско двориште налази уз јавни пут. Површинске воде са једне грађевинске парцеле не могу се усмеравати према другој парцели,
Насипање терена не сме угрозити објекте на суседним парцелама, а одвођење површинских вода мора бити контролисано а ако постоји потреба за тим на парцели изградити и упојни бунар. 
 
Паркирање возила. За паркирање возила за сопствене потребе, власници нових стамбених, стамбено пословних или пословних објеката свих врста по правилу обезбеђују манипулативни простор и паркинг или гаражна места на сопственој грађевинској парцели, изван површине јавног пута, по нормативу једно паркинг или гаражно место на један стан односно на један стамбено пословни апартман или другу јединицу. За вишепородичне стамбене или стамбено-пословне објекте препорука је да најмање једна половина паркинг места буде смештена у гаражи.
За паркирање возила за сопствене потребе, власници осталих објеката свих врста по правилу обезбеђују манипулативни простор и паркинг или гаражна места на сопственој грађевинској парцели, изван површине јавног пута, а по следећем нормативу. 
 
Однос потребних паркинг или гаражних места и корисног простора




садржај

паркинг / гаражна места

по јединици мере


банке

2

100m2 корисног простора


болнице/рехабилитациони центри

3

150m2 корисног простора


пословање

1,4

100m2 корисног простора


администрација

1

150m2 корисног простора


поште

1

150m2 корисног простора


робна кућа

1,8

100m2 корисног простора


ресторан

1

8 столица


хотел

1

10 кревета


биоскоп

1

30 гледалаца


спортска хала

1

40 гледалаца
Прописана величина паркинг места је 2,5m x 5,0m, а у осталим случајевима према ЈУС У.С4.234. Ширина манипулативног простора је 5,0m.
Правила за станице за снабдевање горивом. Станице за напајање течним горивом и гасне станице потребно је планирати искључиво у складу са Законом и то као објекте у класи малих објеката са 3-4 точиона места и до 3000t претовара годишње. Неопходно је омогућити претакање свих врста горива, а нарочито дизела (D2) имајући у виду употребу пољопривредних машина. На појединим објектима обезбедити услове за претакање ауто гаса.
Локацијском дозволом се утврђују правила за станице за напајање течним горивом и гасне станице уз постојеће општинске путеве у свим зонама, а уз прописане законске обавезе, као и израду процене утицаја објекта на животну средину.
Детаљније локације будућих станица генерално треба утврђивати у складу са противпожарним прописима и условима које утврђују надлежни органи у области саобраћаја, екологије, водопривреде и санитарне заштите.
За сваку конкретну локацију потребно је урадити елаборат који садржи анализу утицаја на безбедност и функцију саобраћаја, загађење ваздуха, воде и земљишта, појаву буке и вибрација, као и мере које треба предузети за спречавање и смањење штетних утицаја.
2.2. Посебна правила градње за објекте у грађевинском подручју насеља
Ова правила примењују се само у одређеним зонама и целинама одређеним планом и то за зоне кућа за одмор, рубне сеоске зоне, села ретке насељености и породичне изградње, етно-целине и групације појединачних објеката, опште стамбене зоне у насељима средњих густина, мешовите зоне и комплексе и остала посебна подручја.
Насеље средње густине су Кремна, сва остала села са дефинисаним грађевинским рејоном су сврстана у села ретке насељености и породичне градње, а поједини засеоци заовина, зоне Доброг и Љутог Поља, како је у тексту наведено су специфичне етно-целине. Викенд насеља су Митровац и целине одређене планом. 
 
Уређење и изградња градова и насеља у обухвату плана је већ уређена постојећим урбанистичким плановима. По правилу је се за мешовите зоне и друге стамбене и опште зоне различитих густина, зоне реконструкције и обнове и централне зоне појединих насеља предвиђена израда урбанистичког плана, којим ће се одредити правила градње и регулације. До њиховог доношења за њих ће се примењивати правила градње и регулације одређена овим планом. 
 
Правила градње и регулације за изградњу кућа за одмор. Куће за одмор граде се у оквиру постојећих и планираних грађевинских подручја (Реферална карта 1. Намена простора) у складу са архитектуром поднебља – планински стил, инспирисаном традиционалним градитељством подручја, са природним материјалима и у волуменима који су примерени структури амбијента – морфологији, биљном покривачу и др.
Минимално растојање грађевинске од регулационе линије пута за нове објекте износи 5,0 m.
За зоне изграђених објеката растојање грађевинске од регулационе линије утврђује се на основу позиција већине већ изграђених објеката (преко 50 %) с тим да се за нове објекте то растојање може другачије одредити Локацијском дозволом, само у случајевима када изграђени објекти нису сметња другом општем интересу.
За објекат који има индиректну везу са јавним путем, преко приватног пролаза, растојање грађевинске од регулационе линије одређује се Локацијском дозволом.
Најмање дозвољено растојање основног габарита (без испада) објекта и линије суседне грађевинске парцеле (осим објеката у непрекинутом низу) на делу бочног дворишта претежно северне орјентације, износи 4,0 m.
Највећа дозвољена спратност објеката износи П до П+Пк Највећа дозвољена висина објекта не може прећи 7,0 m. 
 
Правила градње и регулације за рубне сеоске зоне. У селима се могу градити смештајни капацитети, било као јединствени објекти, а повољније као објекти павиљонског типа или бунгалови – апартманска насеља, категорисани са 1, 2 или 3 звездице – максималне спратности П+2 са подземним етажама. 
 
У селима је дозвољена организација пољопривредне производње на нивоу окућнице са садржајима повртарства и воћарства.
У оквиру рубних зона грађевинских реона и селима може се организовати пољопривредно домаћинство и то са стамбеним и економским двориштем на парцели. Оријентациони показатељи и правила градње за овај тип изграђености се у том случају примењују на стамбено двориште.

Растојање грађевинске од регулационе линије за породични стамбени објекат сеоског типа износи најмање 5,0 m за нови слободностојећи објекат, за нови објекат у прекинутом низу, као и за нови стамбени објекат у непрекидном низу.
За зоне изграђених стамбених објеката растојање новог објекта од регулационе линије утврђује се на основу позиција већине већ изграђених објеката (преко 50%). 
 
За стамбене објекте који имају индиректну везу са јавним путем, преко приватног пролаза, растојање од регулационе линије одређује се Локацијском дозволом.
Најмање дозвољено растојање основног габарита (без испада) стамбеног објекта и линије суседне грађевинске парцеле износи за стамбене нове слободностојеће објекте на делу бочног дворишта износи најмање 2,50 m, а за двојне стамбене објекте најмање 4,0 m.
Изграђени стамбени објекти чија међусобна удаљеност износи мање од 3,0 m, у случају доградње, надградње и реконструкције не могу на тој страни имати отворе стамбених просторија.
За стамбене објекте који имају индиректну везу са јавним путем, преко приватног пролаза, растојање од границе грађевинске парцеле, утврђује се Локацијском дозволом према типу изградње и уз примену одговарајућих најмањих удаљења из овог правила.
Постављање економских објеката у односу на границу суседне парцеле утврђује се под следећим условима:
1) када се економски објекти и економско двориште суседних парцела, непосредно додирују, растојања за нове помоћне и економске објекте износи најмање 1,50 m; и
2) када се економско двориште једне парцеле непосредно наслања на стамбено двориште друге парцеле (за нове објекте), примењују се правила о међусобној удаљености објеката. 
 
Правила градње и регулације у насељима ретке насељености и породичне изградње. Минимално растојање грађевинске од регулационе линије, за нове објекте према преовлађујућем типу изградње износи 3,0 m.
За зоне изграђених објеката растојање грађевинске од регулационе линије утврђује се на основу позиција већине већ изграђених објеката (преко 50 %) с тим да се за нове објекте то растојање може другачије одредити Локацијском дозволом, осим у случајевима када изграђени објекти нису сметња другом општем интересу.
За објекат који има индиректну везу са јавним путем, преко приватног пролаза, растојање грађевинске од регулационе линије одређује се Локацијском дозволом.
Изграђени стамбени објекти чија међусобна удаљеност износи мање од 3,0 метара, у случају доградње, надградње и реконструкције не могу на тој страни имати отворе стамбених просторија,
Најмање дозвољено растојање основног габарита (без испада) објекта и линије суседне грађевинске парцеле (осим објеката у непрекинутом низу) на делу бочног дворишта претежно северне орјентације, износи 1,50 m, односно на делу бочног дворишта претежно јужне орјентације, износи 2,50 m.
За објекат који има индиректну везу са јавним путем, преко приватног пролаза, растојање до границе грађевинске парцеле, утврђује се Локацијском дозволом према типу изградње и уз примену одговарајућих најмањих дозвољених растојања из овог правила.
Највећа дозвољена спратност објеката износи П до П+1+Пк односно П+2 без обзира на тип изградње. Зграде овог типа могу имати подрумске просторије осим у случају када то није дозвољено урбанистичким планом (висок ниво подземних вода и други разлози), односно ако нема сметњи геотехничке и хидротехничке природе. Највећа дозвољена висина објекта не може прећи 12,0 m. 
 
Однос становања и делатности у стамбеном објекту одређује се тако да површина за делатности у стамбеном породичном објекту износи до 40% укупне бруто површине. Дозвољене делатности су оне које су еколошки и функционално примерене зони становања.
На једној парцели поред основног објекта може бити изграђен и други објекат као и помоћни објекти у складу са правилима из ове одлуке.
Правила за етно целине стамбене и туристичке оријентације. Зоне етно целина стамбене и туристичке оријентације обухватају Љуто Поље, Добро Поље и зону од Доброг Поља ка Русту, као и засеоке села Заовине (Нова Вежања, као центар села са низом објеката и инфраструктуром, и засеоци: Секулићи, Караклије, Рајаци, Печенице, Јеличићи, Марићи, Николићи, Баре, Јездићи, Бјелуша, Милекићи, Ђурићи, Ракићи, Лазићи, Поповићи, Филиповићи, Трифковићи, Станишићи, Мандићи, Василићи и др.) и друге групације разбијених објеката и засеоке. 
 
Дозвољена је изградња објеката у функцији викенд становања, етно и еко туризма, са пратећим садржајима уз обавезно поштовање градитељског наслеђа овог краја. 
 
Поред етно – туризма у овим зонама оријентација становништва је на компатибилним делатностима: првенствено производњи здраве хране, пчеларству и сл. Садржаји у оквиру ових локалитета и засеока треба да употпуне понуду у оквиру етно – туризма, а предуслов је и комунално опремање простора, које треба да обезбеди сигурно напајање, у првом реду електричном енергијом и водом, као и безбедну евакуацију отпадних вода и смећа. 
 
За ове целине примењују се правила градње и регулације у насељима ретке насељености и породичне изградње, с тим да ће се у овим зонама потенцирати реконструкција и адаптација постојећих објеката или изградњу нових објеката у етно – стилу од природних материјала, првенствено на постојећим изграђеним парцелама или погушћавањем постојећих засеока или минималном изградњом по њиховом ободу. 
 
По правилу објекте градити на падинама и местима која нису погодна за пољопривредне радове (како би се сачувале равне пашњачке површине за рекреативне активности, сточарство, као и изградњу неопходне инфраструктуре, пејзажно уређење, стазе за шетњу и сл.).
Архитектонско обликовање објеката ускладити са архитектуром постојећих објеката карактеристичних за овај крај, а уз сагласност органа градске управе надлежног за послове урбанизма.
За изградњу користити природне материјале (по могућству аутухтоне материјале). 
 
Кровове радити као четвороводне или вишеводне са падовима кровних равни као на постојећим објектима.
Посебно се наглашава да за групације појединачних објеката на ободу Љутог Поља и на потезу од Доброг Поља ка Русту, урбанистички параметри морају бити примерени сеоском амбијенту како би се очувале пејзажне и амбијенталне вредности. С обзиром да се овде ради о сточарским зонама са старим појединачним објектима катунског типа, препоручују се: минимална величина парцеле за градњу је 20 ари, минимално растојање објекта од границе парцеле 5m, максимални индекс заузетости 5 %, максимални индекс изграђености 0.05, максимална спратност објеката П + Пк и максимална БРГП без обзира на величину парцеле 120 m2. 
 
Правила градње и регулације за опште стамбене зоне у насељима средњих густина. Насеља у којима је могућа изградња стамбених зона средњих густина су: Перућац, Рача, Кремна. 
 
Објекти се граде без растојања грађевинске од регулационе линије када се регулациона линија поклапа са грађевинском линијом. 
 
Растојање грађевинске од регулационе линије за нове објекте утврђује се према типу планиране односно постојеће изградње и износи најмање 3,0 m.
За зоне изграђених објеката растојање грађевинске линије новог објекта од регулационе линије утврђује се на основу позиција већине већ изграђених објеката (преко 50 % ).
За објекте који имају индиректну везу са јавним путем, преко приватног пролаза, растојање од регулационе линије одређује се Локацијском дозволом.
Минимално растојање основног габарита (без испада) објекта и линије суседне грађевинске парцеле одређује се за слободностојеће објекте, најмање 2,0 m, а за изграђене објекте чије је растојање до границе грађевинске парцеле мање од утврђених вредности претходних ставова, не могу на тој страни имати отворе стамбених просторија,
За објекте који имају индиректну везу са јавним путем, преко приватног пролаза, растојање од границе грађевинске парцеле утврђује се локацијском дозволом према типу изградње.
Највећа дозвољена спратност објеката може бити П + 3 + Пк до П + 4 с тим да највећа дозвољена висина објекта не може прећи 20 m. 
 
Сви објекти могу имати подрумске и сутеренске просторије осим у случају да постоје сметње геотехничких и хидротехничких карактера.
Делатности у стамбеном објекту може бити до 50 % укупне нето површине. Дозвољене делатности су оне које су еколошки и функционално примерене зони вишепородичног становања и не могу ни на који начин угрожавати основну функцију објеката намењених за становање. 
 
Правила градње и регулације за мешовите зоне на грађевинском земљишту - Пословни и стамбени објекти. По правилу се разрада већих комплекса овог типа ради кроз Урбанистички пројекат. Појединачни услови који се односе на поједине објекте и целине даваће се у склопу Локацијске дозволе. 
 
Објекти се граде без растојања грађевинске од регулационе линије када се регулациона линија поклапа са грађевинском линијом, 
 
Растојање грађевинске од регулационе линије за објекте утврђује се према типу планиране односно постојеће изградње и износи најмање 3,0 m:
За зоне изграђених објектата растојање грађевинске линије новог објекта од регулационе линије утврђује се на основу позиција већине већ изграђених објеката (преко 50 % ).
Међусобна удаљеност објеката на истој парцели износи најмање 4,0 метара, а за изграђене објекте чије удаљење износи мање, не могу на тој страни имати отворе стамбених просторија.
Минимално растојање основног габарита (без испада) слободностојећег објекта и линије суседне грађевинске парцеле је најмање 2,0 m, а за изграђене објекте чије је растојање до границе грађевинске парцеле мање, не могу на тој страни имати отворе стамбених просторија.
Препоручена највећа спратност објеката може бити П+4+Пк а висина објекта 20,0 метара. Услов је да висина објеката не сме да прелази висину дрвећа аутохтоне вегетације. 
 
Пословни и комерцијални објекти. По правилу се разрада већих комплекса овог типа ради кроз Урбанистички пројекат. Појединачни услови који се односе на поједине објекте и целине даваће се у склопу Локацијске дозволе. 
 
За пословне објекте, објекте трговине, занатства, угоститељства и других делатности, осим општих правила градње, важе правила да морају да буду еколошки и функционално прихватљиви према свим важећим прописима који регулишу заштиту околине од загађења
За ове објекте нема посебних ограничења у погледу висина и габарита, осим да висина објеката не сме да прелази висину дрвећа аутохтоне вегетације.
У већим објектима које се користе за сервисне зоне и паркинг; централни објекат са спортским, комерцијалним, забавним и рекреативним садржајима - препоручена максимална спратност је према висини спортске хале, до П+3. 
 
Локацијском дозволом се утврђују правила за објекте и делове објеката нестамбене намене по стамбеним зонама из ових правила, и то за пословне, комерцијалне, услужне, занатске, производне, комуналне објекте, као и друге објекте или делове објеката по врсти и намени, а који нису у супротности са карактером претежне намене и чијом изградњом се не нарушавају услови становања, животна средина, као ни оријентациони параметри конкретног типа изграђености.
Објекти у функцији туризма. По правилу се разрада већих комплекса овог типа ради кроз Урбанистички пројекат. Појединачни услови који се односе на поједине објекте и целине даваће се у склопу Локацијске дозволе. 
 
Објекти за смештајне капацитете треба да се граде у складу са архитектуром поднебља – планински стил, инспирисаном традиционалним градитељством подручја, са природним материјалима и у волуменима који су примерени структури амбијента – морфологији, биљном покривачу и др. Грађевинске парцеле са туристичким објектима морају да имају приступ са јавног пута. 
 




Врста објекта

препорука

ИИ

ИЗ

Напомена


Апартманска насеља

П+1+Пк

0,6

30%



Хотели 1, 2 и 3*

П+4+Пк

2,0

50%



Мини и омл. хотели

П+3

1,6

50%



Комерцијални

П+1

0,8

50%



Угоститељски

П+1+Пк

0,3

20%



Планинарски дом

П+2+Пк

0,3

30%



Ловачка кућа

П+1+Пк

0,2

20%

монтажни


Спортско-рекреативни

П

0,8

80%



Етно комплекс

П+Пк

0,5

50%



Ауто камп

П

0,2

20%

привремени
Висине објеката су оријентационе, али за појединачне објекте је услов да не смеју да прелази висину дрвећа околне аутохтоне вегетације. 
 
Правила градње и регулације за привредне комплексе и објекте. По правилу се разрада већих комплекса овог типа ради кроз Урбанистички пројекат. Појединачни услови који се односе на поједине објекте и целине даваће се у склопу Локацијске дозволе. 
 
За изградњу нових привредних објеката уз саобраћајнице је обавезна грађевинска линија на минималном растојању од 5 m од регулације саобраћајнице.
На постојећим објектима, код којих су прекорачене грађевинске линије, дозвољене су само интервенције редовног одржавања и адаптација.
Према саобраћајницама где се очекује веће саобраћајно оптерећење, као што су магистрални или регионални пут, нису дозвољени садржаји прехрамбене производње непосредно оријентисани ка овим саобраћајницама. 
 
Складишни, технолошки и инфраструктурни простори и објекти, организују се у простору који није непосредно окренут потенцијалним корисницима. Дозвољена је изградња више објеката на парцели. 
 

За све објекте висина не сме бити већа од 12 m за веће производне комплексе и 9 m за мале производне погоне. Дозвољена висина за рекламне стубове у оквиру комплекса је 20 m, а за инфраструктурне објекте се утврђује изузетно и већа висина, према технолошким потребама. 
 
У оквиру грађевинских линија дозвољава се изградња посебних објеката који се не обрачунавају у корисну БРГП, као што су инфраструктурни – фабрички димњаци, ветрењаче, водоводни торњеви или рекламни стубови. 
 
У оквиру комплекса предвидети подизање појасева заштитног зеленила састављених од компактних засада листопадне и четинарске вегетације. Заштитно зеленило поставити између комплекса и управно на правац доминантних ветрова. Кроз израду Процене утицаја на животну средину, у односу на планирану делатност, по потреби одредити озелењавање као меру заштите.
Није дозвољено планирање и уређење површина за отворене депоније.
Паркирање треба да буде организовано у оквиру комплекса уз обавезну садњу континуалних дрвореда. У зависности од технолошког процеса у оквиру комплекса потребно је планирати претоварно- манипулативне површине и паркинг површине за теретна возила.
Број паркинг места одредити кроз израду пројектне документације, на основу датих норматива, према планираној делатности, односно технолошким потребама, очекиваном броју посетилаца и потребном броју запослених, а оријентационо 1ПМ/70-100 m2 БРГП.
II. ПРАВИЛА УРЕЂЕЊА
Изградња на површинама јавне намене. На земљишту које је предвиђено за земљиште јавне намене, до привођења не могу се градити нови објекти друге намене, а постојећи објекти се могу адаптирати, санирати и санитарно хигијенски унапређивати. 
 
Локацијском дозволом се утврђују правила за објекте спорта, рекреације и угоститељства на појединачним грађевинским парцелама у зонама зеленила и паркова.
Врсте и ширине заштитних појасева. Ширина заштитних појасева траса и објеката инфраструктурних система у магистралном и регионалном инфраструктурном коридору, као и у коридорима појединачних инфраструктурних система, утврђена је на основу одредби закона и прописа донетих на основу закона и применом следећих критеријума:
1) утврђивања безбедоносног растојања од трасе и објеката инфраструктурног система ради заштите окружења од негативних утицаја на животну средину, у првом реду од буке, аерозагађења и акцидената; и
2) обезбеђење заштите основних функција у експлоатацији трасе и објеката инфраструктурног система од негативних утицаја из окружења, у првом реду од непланске изградње, неконтролисаног одлагања отпада и других активности које могу да угрозе безбедност, функционисање и одржавање инфраструктурног система.
Установљавају се следећи обострани заштитни појасеви траса и објеката постојећих и планираних инфраструктурних система у инфраструктурном коридору на подручју Просторног плана:
1) непосредни појас заштите - простор заштитног појаса од:
– ивице земљишног појаса пута ширине 40 m за аутопут, 20,0m за државни пут првог реда, 10,0m за државни пут другог реда, 5,0m за општински и некатегорисани пут;
– осе крајњег железничког колосека ширине 25,0 m;
– осе далековода од 220kV и далековода 110 kV ширине 10,0m и нижег називног напона ширине 5,0m;
– осе магистралног гасовода ширине 30,0m и доводно-разводног гасовода ширине 20,0m; 
 
– осе оптичког кабла ширине 1,0m;
2) шири појас заштите - простор контролисане изградње од границе непосредног појаса заштите/заштитног појаса:
– ширине 40 m за аутопут, 20m за државни пут првог реда, 10m за државни пут другог реда и 5,0m за општински и некатегорисани пут;
– ширине 175m за железничку пругу;  
– ширине 170 - 180, за гасовод;
Ширина заштитних појасева јавних путева усклађиваће се са категоризацијом у државне и општинске путеве.
Ширина заштитних појасева инфраструктурних система је обавезна до њиховог редефинисања израдом одговарајућег урбанистичког плана.
Непосредни појас заштите, тј. простор којим се штити правац простирања радио таласа, утврђује се за сваки радио коридор, према условима које утврђује корисник тог коридора.
За државне путеве првог реда због специфичности простора утврђују се следеће зоне заштите:
1) Зона I - појас веома великог еколошког оптерећења ширине по 20m са обе стране пута, због емисија у ваздух, повећане буке и загађивања земљишта. У заштитном појасу дозвољено је формирати заштитно зеленило. Није дозвољена изградња стамбених, пословних и помоћних објеката. Дозвољена је изградња објеката у функцији пута (бензинске станице, сервиси, складишта и сл.).
2) Зона II - појас великог еколошког оптерећења ширине по 50m са обе стране пута, због повећане буке и загађивања земљишта. Не препоручује се изградња стамбених објеката. Постојећи легално изграђени објекти морају бити заштићени одговарајућом акустичком заштитом.
3) Зона III - појас малог еколошког оптерећења ширине по 180m са обе стране пута, због повећане буке. Изградња стамбених, пословних и привредних објеката дозвољена под условом да се обезбеде мере заштите од буке.
Режими заштите с правилима изградње и уређења заштитних појасева. Утврђују се следећи режими заштите с правилима изградње и уређења простора за заштитне појасеве у инфраструктурним коридорима на планском подручју.
Непосредни појас заштите. У непосредном појасу заштите трасе и објеката постојећих и планираних инфраструктурних система – државних и општинских путева, као и некатегорисаних путева који повезују изграђене целине у атару истог и суседних насеља, или чине саобраћајну мрежу насеља, затим железничких пруга, далековода, оптичких каблова и гасовода успоставља се режим ограничене и строго контролисане изградње и уређења простора са следећим:
Основним правилима:
1) забрањује се изградња објеката који нису у функцији инфраструктурног система који се штити, тј. легализација, реконструкција и доградња постојећих објеката и изградња нових привредних, стамбених и других објеката;
2) у заштитном појасу јавног пута ван насеља, забрањена је изградња грађевинских или других објеката, осим изградње саобраћајних површина пратећих садржаја;
3) могу се постављати планиране паралелно вођене трасе осталих инфраструктурних система, објеката и постројења у инфраструктурном коридору на минималном међусобном растојању на основу закона и прописа донетих на основу закона, а под условима и на начин који утврди надлежно јавно предузеће, односно управљач јавног инфраструктурног система; 
 
4) изводе се потребни радови и спроводе мере заштите окружења од негативних утицаја инфраструктурног система на животну средину (дрвореди на деоници пута у насељу, заштитно зеленило, заштитне баријере од буке, каналисање и пречишћавање атмосферских вода с инфраструктурног система и др.); као и потребне мере заштите инфраструктурног система (нпр. пута - снегобрани, ветробрани и др.) на удаљењу које се утврђује према условима безбедног функционисања и одржавања инфраструктурног система; и
Посебним правилима за:
1) јавне путеве
– легализација и реконструкција постојећих објеката у изграђеном простору насеља поред пута може се одобрити само изузетно на основу одговарајуће техничке документације за доградњу, реконструкцију и/или рехабилитацију постојећег пута, односно техничке документације за изградњу нове деонице пута и на основу одговарајућег урбанистичког плана;
2) енергетске и телекомуникационе системе
– забрањује се сађење биљака чији корен има дубину већу од 1,0m на удаљењу мањем од 5,0m од осе гасовода и у појасу заштите оптичког кабла; и
– у начелу се не дозвољава сађење дрвећа испод далековода, док се постојећа стабла могу задржати уколико је задовољена сигурносна удаљеност вода од минимум 3,0 m од било ког дела стабла.
Шири појас заштите. У ширем појасу заштите трасе и објеката постојећих и планираних инфраструктурних система - магистралних, регионалних и локалних путева, железничке пруге, далековода и оптичких каблова и планираних гасовода успоставља се режим селективне и контролисане изградње и уређење простора са следећим:
Основним правилима:
1) дозвољава се изградња објеката, тј. легализација, реконструкција и доградња постојећих и изградња нових објеката у зонама предвиђеним за изградњу овим просторним планом и одговарајућим урбанистичким планом, с тим да је за повећање густине насељености, степена изграђености и заузетости површина, у првом реду за изградњу стамбених и објеката јавних служби, предуслов предузимање мера заштите на основу процене утицаја и ризика од инфраструктурног система на животну средину;
2) сви планирани паралелно вођени инфраструктурни системи који нису постављени у непосредном појасу заштите смештају се у инфраструктурном коридору на минималном међусобном растојању на основу закона и прописа донетих на основу закона; 
 
3) изводе се потребни радови и спроводе мере заштите окружења од негативних утицаја инфраструктурног система на животну средину (заштитно зеленило, заштитне баријере од буке, каналисање оборинских вода у депресијама поред инфраструктурног система и др.), као и потребне мере заштите инфраструктурног система које нису реализоване у непосредном појасу заштите; и
Посебним правилима за:
1) јавне путеве и железничке пруге
– отварање рудника и каменолома и изградња рударских, индустријских, комуналних и пољопривредних објеката и постројења који су извори загађивања животне средине може се одобрити на удаљењу већем од 50м од осе крајњег колосека пруге, односно на основу процене утицаја тих објеката и постројења на животну средину, под условима и на начин који утврди јавно предузеће надлежно за управљање јавним путем или управљач јавне железничке пруге;
– у ширим заштитним појасевима између пута, железничке пруге и другог инфраструктурног система у инфраструктурном коридору, забрањује се изградња објеката који нису у функцији тих инфраструктурних система, тј.забрањује се легализација, реконструкција и доградња постојећих и изградња нових привредних, стамбених и осталих објеката;
– у појасу контролисане изградње, забрањено је отварање рудника, каменолома и депонија отпада и смећа.
1. Развој и коришћење елемената саобраћајно – транспортног система (објекти саобраћајне инфраструктуре)
Правилима грађења дефинисана су правила која би требало да се примењују приликом спровођења Просторног плана. Специфична правила и услови дефинишу се детаљнијом планском разрадом на основу конкретних услова на терену, а морају бити у граничним вредностима прописаним правилима и условима овог ПП-а. Правила и услови дати су као: минималне вредности, максималне вредности и као вредности дате у распону. Правила је могуће мењати и унапређивати по истој процедури по којој ће се вршити измене и допуне Просторног плана.
Саобраћај ће се у свим својим видовним облицима одвијати највећим делом ван зона заштите или у трећем степену заштите. У другом степену заштите интензитет колског саобраћаја редуциран је на неопходан транзит, потребе Националног парка, шумарство и заштите од елементарних непогода, а рекреативно - спортска кретања регулисана су одређеним коридорима. У првом степену заштите саобраћај се ограничава на минимално пешачко и бициклистичко кретање.
Ширина појаса регулације. Појас регулације јесте простор дефинисан границом грађења јавног пута, унутар кога се изводе грађевински захвати приликом изградње, реконструкције или одржавања јавног пута. Просторним планом утврђује се оријентациона ширина појаса регулације у пуном профилу за:
1) аутопут ширине око 70 m;
2) државни пут I реда ширине око 25 m;
3) државни пут II реда ширине око 20 m;  
4) општински пут ширине око 15 m.
Сви путеви утврђени Просторним планом су јавни путеви и морају се пројектовати по прописима за јавне путеве и уз примену одговарајућих стандарда на основу Закона о јавним путевима. Процедуре израде и усвајања пројеката, као и само грађење саобраћајне инфраструктуре, мора се спроводити у свему према важећој законској регулативи. Процедуре и акције на пројектовању и грађењу саобраћајне инфраструктуре, инсталација техничке инфраструктуре и регулација водотокова, морају се обједињавати.
Изградња и реконструкција саобраћајне инфраструктуре вршиће се у складу са следећим правилима:
1) У изради техничке документације аутопута, кроз пројекте путних објеката (мостови, надвожњаци, подвожњаци, вијадукти, тунели, пропусти, итд), обавезно је предвидети и екодукте, зависно од теренских услова, надземне или подземне прелазе, односно пролазе, како би се избегло стварање еколошких баријера.
2) Ширина коловоза на постојећим и планираним државним путевима I реда ван насеља је минимално 7,70 m (укључујући ивичне траке од 2x0,35 m), а на постојећим и планираним државним путевима II реда је минимално 7,10 m (укључујући ивичне траке од 2x0,30 m). Ширина коловоза на постојећим и планираним општинским путевима је минимално 5,90 m (укључујући ивичне траке од 2x0,20 m).
3) Делови примарне путне мреже, који пролазе кроз насеље, а истовременосу и улице у насељу, могу се на захтев надлежног органа општине, разрадом кроз одговарајућу урбанистичку и техничку документацију, изградити као улица са елементима који одговарају потребама насеља (ширим коловозом, тротоарима и сл.) као и са путним објектима на том путу који одговарају потребама тог насеља.
4) Излетниче стазе имаће подлоге и профиле који одговарају њиховој намени, што ће се утврдити посебним пројектима и уз поштовање услова заштите природе и животне средине. Ове стазе треба максимално да користе постојеће трасе, са минималним земљаним радовима и обезбеђеним одводњавањем, како би се сачувало тло, амбијент и окружење.
5) Бициклистичке и друге излетничке стазе које ће се градити уз постојеће јавне путеве морају да имају ширину најмање од 2,5 m.
6) Поред путева, (изван урбанизованог подручја) у насељима или ван насеља не могу се градити објекти, постављати постројења, уређаји и инсталације на одређеној удаљености од тих путева тј. у делу пута који се зове заштитни појас, а према важећем Закону о јавним путевима („Службени гласник РС”, бр. 101/05, 123/07). У заштитном појасу поред јавног пута ван насеља забрањена је изградња грађевинских или других објеката, осим изградње саобраћајних површина пратећих садржаја јавног пута.
7) Ширина заштитног појаса јавног пута у коме не могу да се граде стамбене, пословне, помоћне и сличне зграде, копају бунари, резервоари, септичке јаме и сл. износи поред аутопута 40 m, код осталих државних путева I редa 20 m, код државних путева II реда 10 m, а поред општинских путева 5 m. 
 
8) За саобраћајни прикључак објеката (бензинске станице, пословни комплекси) на магистрални пут, предвидети траке за успоравање/убрзање. Повезивање појединачних локација (стамбени, стамбено-пословни објекти и др.) на државни пут првог реда пут условљава се изградњом паралелног једносмерног сервисног пута, са минимум 1,5m широким разделним појасом од магистралног пута, који ће повезивати локације дуж путног правца. Уколико се сервисни пут предвиђа у залеђу локација, прикључење на државни пут предвидети на довољно великом растојању да се не омета саобраћај на истом.
9) Парцеле које излазе на државни пут I реда не могу, свака за себе појединачно, да имају директан излаз на пут већ се приступ таквих парцела мора остварити преко сервисне саобраћајнице, а што се у сваком случају решава прибављењем сагласности управљача пута.
10) У заштитном појасу са директним приступом на јавни пут дозвољено је градити станице за снабдевање моторних возила горивом, аутосервисе, објекте за привремени смештај онеспособљених возила, аутобазе за пружање помоћи и информација учесницима у саобраћају, а све то на основу планског документа за наведене типове објеката. Пратећи објекти морају да задовољавају хигијенско-техничке захтеве (неометан прилаз, противпожарна заштита) и др.
11) У случају када се зоне са I и II степеном заштите преклапају са заштитном зоном пута обавезно је усклађивање услова надлежних организација.
12) Прикључивање прилазног на јавни пут врши се првенствено његовим повезивањем са другим прилазним или некатегорисаним путем који је већ прикључен на јавни пут, а на подручјима на којима ово није могуће прикључивање прилазног пута врши се непосредно на јавни пут и то првенствено на пут нижег реда.
13) Земљани пут који се укршта или прикључују на јавни пут, мора се изградити са тврдом подлогом или са истим коловозним застором као и јавни пут са којим се укршта, односно на који се прикључује, у ширини од најмање 5 m и у дужини од најмање 40 m за ДП I реда, 20 m за ДП II реда и 10 m за општински пут, рачунајући од ивице коловоза јавног пута.
14) Ради заштите путева од спирања и одроњавања, потребно је, ако природа земљишта допушта, да косине усека, засека и насипа, као и друге косине у путном земљишту озеленити травом, шибљем и другим аутохтоним растињем које не угрожава прегледност пута.
15) Изградња и реконструкција железничке инфраструктуре врши се у складу са законом којим се уређује планирање и изградња објеката. Реконструкција постојећих колосека обављаће се према стању горњег строја на прузи, односно редовном циклусу замене и обнове материјала горњег строја, при чему је потребно водити рачуна о поштовању стандарда, техничких прописа, материјала и да резервни делови поседују меродавне атесте.
16) Заштитни појас са обе стране пруге износи 25 m од осе последњег колосека. У овом појасу је забрањена било каква градња објеката која немају везе са одвијањем железничког саобраћаја, осим у изузетним случајевима уз одобрење надлежних органа. У овом појасу је дозвољено постављање каблова, електричних водова ниског напона за осветљење, телеграфских и телефонских ваздушних линија и водова, канализације и сличних цевовода.
17) Ограде, дрвеће и засади поред путева подижу се тако да не ометају прегледност пута и не угрожавају безбедност саобраћаја. Ограде, дрвеће и засади поред путева се морају уклонити уколико се, приликом реконструкције или рехабилитације пута, дође до закључка да негативно утичу на прегледност пута и безбедност саобраћаја.
18) Дуж свих путева потребно је обезбедити инфраструктуру за прикупљање и контролисано одвођење атмосферских вода, са уграђеним сепараторима нафтних деривата на државним путевима који залазе у заштитне зоне водоизворишта.
19) Рекламне табле и панои, ознаке којима се обележавају туристички објекти, натписи којима се обележавају културно-историјски споменици и спомен обележја и други слични објекти, могу се постављати поред државних путева, на удаљености од 7 m од ивице коловоза, односно поред општинског пута на удаљености од 5 m од ивице коловоза.
20) Излетничке стазе потребно је изградити, са високим хладовитим зеленилом, надстрешницама, са уређеним ватриштима и седиштима у чијој изградњи треба да се користе природни материјали (дрво, камен и сл.).
21) Подлоге стаза и паркиралишта могу бити макадамске, асфалтне, разне врсте поплочања (камен, бехатон плоче, бетон-трава плоче, итд.) у складу са наменом простора где се граде.
2. Објекти комуналне инфраструктуре
Примарна и секундарна мрежа инфраструктуре (водовод, канализација, ТТ мрежа, гасна мрежа, даљинско грејање) поставља се у појасу регулације.
За нова или изграђена насеља, утврђују се појаси регулације за постављање инфраструктурне мреже и јавног зеленила (дрвореди, паркови) у зонама парцела карактеристичне намене (јавног пута) као и ван тих зона (далеководи, нафтоводи, магистрални гасоводи, топловоди и сл.). Напомиње се да за инфраструктурне објекте који овим Планом и условима издатим за њега, нису били планирани (нпр. нафтовод, гасовод, топловод и сл.), као и за све друге инфраструктуне објекте, уколико се укаже потреба за њиховом изградњом у складу са плановима развоја инфраструктрних мрежа и објеката и ПП РС, важе Законом утврђени појасеви заштите, а трасе морају бити одређене и изградња се обавити у складу са условима и уз сагласност надлежних Завода за заштиту природе и споменика културе, као и управљача Националним парком и природним добрима. 
 
Опрема потребна за функционисање комуналне инфраструктуре, телекомуникацијских и радиодифузних система може се инсталирати и у постојеће или новоизграђене објекте друге намене уз прибављену сагласност власника (корисника) пословних или стамбених објеката.
Надземни водови постављају се на стубове.
За подземне и надземне објекте и мреже инфраструктуре, као и стубове који се не граде у зони намењеној изградњи објеката од општег интереса, односно у појасу регулације, потребно је прибавити претходну сагласност власника (корисника) парцела, као и друге услове које одреди надлежни орган.
Хидротехничка инфраструктура. Трасе водовода и канализације дефинишу се синхрон планом где је извршено усклађивање са осталим комуналним инсталацијама.
Код постављања траса треба водити рачуна о следећем:
1) да будући водовод и канализација не угрожавају објекте (и приликом изградње и када буду у погону); 
 
2) да други објекти са њиховим пратећим дешавањем не угрожавају водовод и канализацију у погону као и да омогуће њихово редовно одржавање;
3) да трасе водовода и канализације буду постављене тако да се под повољним условима на њих могу прикључити објекти које треба да опслужују; 
 
4) да се траса водовода и канализације усагласи са осталим наменама терена;
5) да се води рачуна о геотехничким и хидрогеолошким карактеристикама терена, имајући у виду и грађење и погон са одржавањем. 
 
Положај у односу на друге инсталације и објекте. Код одређивања траса водовода и канализације треба испунити захтеве у односу на друге инсталације и објекте. Ови услови произилазе из карактеристика појединих инсталација имајући у виду и изградњу и погон. Ови услови су базирани на прописима који важе у овој области и дати су у наредној табели. 
 




Врста комуналне инсталације (објекта)

потребно минимално одстојање [m]5


водовод

канализација


до грађевинске линије6
(до темеља објекта)

5

5


енергетски каблови

1,0

1,0


телекомуникациони, сигнални каблови

1,0

1,0


гасовод ниског и средњег притиска

1,5

1,5


гасовод високог притиска

3,5

3,5


стуб уличног осветљења

1,5

1,5


од ивице рова до прве  
трамвајске шине

2,0

2,0


ивичњак саобраћајнице

1,5

1,5


стабло дрвета(значајнијег)

2,0

2,0


водовод

-

1,5-2,0


канализација

1,5-2,0

-
По правилу, полазећи од објекта, ближа грађевинској линији постављају се плиће инсталације, а даље оне које се постављају на већим дубинама.
–––––––––––––––
5 предвиђења растојања нису осовинска већ растојања од зида до зида. Назначена одстојања су минимална, што значи да треба тежити већим вредностима.
Ако се постављени захтеви не могу испунити онда је то посебно стање где треба предвидети посебно решење у пројекту, водећи рачуна о битним специфичностима водовода и канализације(посебно решење је, на пример, смештај у комуналну галерију итд.). 
	
6 Ако се мора одступити морају бити дати докази да неће наступити штета.

	Код укрштања инсталација водити рачуна о:  
1) да водоводне цеви буду постављене изнад канализација, стим што по потреби може бити предвиђена заштита водовода (цев у цев);
2) код укрштања са електрокабловима треба водити рачуна о свим аспектима безбедности како код изградње, тако и у фазама које се појављују у погону.
Код пролаза водовода, односно канализације испод водотока (канала) у првом плану се мора водити рачуна о7: 
 
1) условима код изградње;
2) о стабилности у погону;
3) о условима за одржавање;
4) о погонској сигурноости (дупли цевоводи, дупли канал, ако треба).
Ако је примењено решење са сифоном, о условима одржавања, о евакуацији ваздуха, т.ј. о функционалности.
Дубина укопавања код водовода произилази из захтева стабилности, т.ј. да цевовод не буде повређен, од саобраћаја. Оквирно, надслој изнад темена цеви треба да буде 1,5 m.
Дубина укопавања канализације мора бити таква да се на исправан начин може извршити прикључење објекта и подови морају бити такви да се обезбеде повољни хидраулични услови течења у каналима. 
 
Избор материјала за водовод и канализацију врши се у пројекту. По правилу треба употребљавати материјал реномираних произвођача, где постоје дужи искуствени подаци да се ради квалитетним материјалима. Погрешан је став ако се води рачуна само о ниској набавној цени. Важно је да се у оквиру једног система не употребљавају више врста материјала, јер то отежава одржавање. 
 
Остала правила за пројектовање и извођење. Водоводну мрежу пројектовати и градити тако да се реализује циркуларни систем (прстенасти), да буду задовољени захтеви из противпожарне заштите (минимални пречник 100mm) и потребан минимални притисак. 
 
За прикључке на водовод већих потрошача, где је пречник прикључка 50mm и већи треба решити са регуларним одвојцима са затварачем. 
 
Водомер може бити смештен у подруму зграде или у посебном склоништу одговарајућих димензија, према прописима општине. Потребно је: 
 
1) да водомер буде приступачан радницима комуналног предузећа ради очитавање стања.
2) да водомер буде заштићен од било каквих повреда.
3) да буде заштићен од замрзавања код ниских температура.
За противпожарну заштиту, када је у питању водовод, одлуке о томе како ће се гасити пожар у одређеном месту, доноси се у сагласности са надлежном ватрогасном организацијом. На водоводној мрежи се постављају хидранти који могу служити за гашење пожара и прање улица. Хидранти могу бити подземни или надземни и постављају се на растојању до 80 m. Минималан притисак у водоводној мрежи не може бити мањи од 250 kpa. 
 
Ако се гашење пожара врши ватрогасним возилима мора бити омогућен приступ возилима око објеката који се штите. Потребно је одредитити хидранте где се ватрогасно возило пуни водом. 
 
Није дозвољено спајање водовода, који мора бити под санитарним надзором, са било којим другим водоводом, нити се дозвољава акумулација воде у резервоарима из којих се вода може повратити у водовод. 
 
Канализацију треба решавати по сепарационом систему. У канализацију за отпадне воде, не дозвољава се увођење атмосферске воде. Минимални пречник канала за отпадне воде мора бити 200mm, под условом да има потребан капацитет. 
 
Рачунско пуњење канала треба узети 0.6 D, где је D унутрашњи пречник канала.
Канале пројектовати тако да минималне брзине буду веће од 7 m/s. Тиме се спречава таложење у каналу. 
 
Не дозвољава се диспонирање отпадних вода преко септичких јама, т.ј. обавезно у густо насељеним местима треба изградити канализације. Само код усамљених објеката могу се урадити решења са септичким јамама. Септичке јаме треба да буду грађене према санитарним прописима, што важи и за њихово одржавање. 
 
–––––––––––––––
7 код оваквих решења битни су услови за изградњу. Битан је избор примењених материјала и метода грађења.

	У условима где постоји изграђена канализација за отпадне воде, власници објеката дужни су да објекте прикључе на канализацију. 
 
Канализациона мрежа треба да буде опремљена објектима према прописима. Шахтови се морају обавезно предвидети на сваком споју канала, на местима промене правца трасе и на местима промене нагиба нивелете. У правцима, шахтове не треба постављати на већем растојању од 50m. Ревизиони силази треба да буду покривени округлим поклопцима. Код канала за отпадне воде на поклопцу треба да буде минимум отвора ради вентилације, како би се спречило уливање веће количине атмосферске воде које би оптерећивале канале и постројења за пречишћавање отпадних вода. 
 
Вода из дренажа, сме се уводити у канализацију за отпадне воде само ако је максималан доток воде из дренаже веома мали и ако не постоји други начин где би се воде из дренаже испуштале (случајеви када не постоји канализација за атмосферске воде или какав поток). 
 
За одвођење атмосферских вода користи се канализација за те воде. У мањим насељима, посебно када су нагиби терена значајни и када је отицање воде ефикасно може се предвидети решење канализације по непотпуном сепарационом систему, т.ј. без канализације за атмосферске воде које се тако евакуишу риголама најкраћим путем. 
 
Минимални пречник канала за атмосферске воде не треба да буде испод 250mm. Рачунско пуњење узети 100%. Не треба дозволити веће брзине од 5 m/s. За уобичајене насељске услове канализацију за атмосферске воде треба рачунати за кише 50% вероватноће јављања, а димензионирање извршити према рационалној методи. 
 
Сливници за увођење воде у канализацију постављају се на растојању до 50 m и на раскрсницама. У зависности од количине воде треба изабрати тип сливничке решетке. Сливник може бити прикључен на канализацију било преко рачве или на ревизиони силаз. 
 
Ако у води која се уводи у канализацију за атмосферске воде (паркинзи, фабрички круг, и сл.) има уља, нафте, бензина и сл., треба предвидети сепараторе да се они издвоје и посебно уклоне. 
 
Индустријске отпадне воде разних врста могу бити уведене само у канализацију за отпадне воде. Ако је у питању нека већа индустрија може постојати и посебна канализација. У зависности од квалитета отпадне индустријске воде доноси се одлука да ли мора постојати предтетмен пре увођења у канализацију. Само оне воде које нису загађене, као воде од хлађења, могу бити уведене у канализацију за атмосферске воде. 
 
Забрањено је грађење сталних или постављање привремених објеката по траси (објектима) водовода и канализације који би сметали функционисању и одржавању објеката водовода и канализације.
Црпне станице на водоводу или канализацији треба да су лоциране тако да се могу оградити са минималном зоном санитарне заштите, како се предвиђа санитарним прописима. Ако се мора поступити другачије, онда то треба урадити у сагласности са надлежним санитарним органом. 
 
Зоне санитарне заштите на извориштима, око каптажних објеката, око резервоара, црпних станица, постројења за производњу пијаће воде и постројења за третман отпадних вода предвиђају се према одговарајућим санитарним прописима. Постројења за третман отпадних вода морају бити изван насељених места на удаљености од најмање 1000m. 
 
Појас заштите око магистралних цевовода мора бити најмање 3m у слободном простору где није дозвољено сађење дрвеће. 
 
За постављање водовода и канализације на терену изван граница урбанистичког плана треба настојати да се траса постави поред путева ради боље приступачности код одржавања. Изван путева треба настојати да се траса постави по границама парцела. Положај трасе поред путева утврђује се у сагласности са предузећем које је надлежно за одржавање путева и у зависности од конкретне ситуације. 
 
Пројектовање и изградња објеката водовода и канализације, као грађевинских објеката, регулисано је са више техничких прописа које треба поштовати и код пројектовања и код изградње. 
 
Oбјекти електроенергетске инфраструктуре. Основа правила за изградњу електроенергетске мреже и телекомуникационе мреже, њихово међусобно усклађивање положаја и усклађивање са другим инфрасистемима произилазе из њихових односа у простору (локација укрштање и паралелни положај) као и примена важећих закона, техничких прописа и услова заштите животне средине утврђују се овим просторним планом.
Електроенергетска мрежа:
1) Далековод 400KV: Ширина коридора мин.40m обострано од хоризонталне пројекције далековода;
2) Далековод 220KV: Ширина коридора мин.30m обострано од хоризонталне пројекције далековода;
3) Далековод 110KV: Ширина коридора мин.25m обострано од хоризонталне пројекције далековода;
4) Далековод 35KV: Ширина коридора мин.10m обострано од хоризонталне пројекције далековода;
5) Далековод 10KV: Ширина коридора мин.5m обострано од хоризонталне пројекције далековода.
Правила изградње: Забрањује се изградња стамбених, угоститељских објеката, производних објеката и осталих у близини као и евентуална изградња испод далековода. За добијање сагласности за градњу објеката испод и у близини далековода чији је власник „Електродистрибуција”, потребна је сагласност поменутог власника. Приликом изградње објеката држати се техничких прописа за изградњу надземних електроенергетских водова називног напона од 1KV до 400KV („Службени лист СФРЈ” број 65/88).




Разводно постројење / трафостаница

Површина за изградњу


400КV

6 ha


220KV

4 ha


110KV

2-3 ha


35KV

1 ha
Правила изградње разводних постројења:  
1) У близини разводних постројења забрањује се изградња свих врста стамбених, угоститељских и производних објеката. Приликом изградње трафостаница , као и евентуалне изградње других објеката у њиховој близини држати се техничких прописа – Правилника о техничким нормативима за изградњу надземних електроенергетских водова називног напона од 1KV до 400KV. За добијање сагласности за градњу објеката у близини ТС чији је власник „Електромрежа Србије”, потребна је сагласност поменутог власника;
2) Трафостанице 10/0,4 kV у насељим;  
3) Трафостанице поставити што ближе месту највеће потрошње, а најмање 10kV напоном обезбедити из постојеће мреже; 
 
4) Трафостанице градити као МБТС или зидане у ужем центру села, на прописним растојањима од постојећих и планираних објеката; 
 
5) Трафостанице у насељима могу бити смештене на отвореном простору или у посебне просторије унутар објекта. Капацитет трафостаница треба да буде од 100 kVA до 630 kVA;
6) На периферији села и засеоцима трафостанице градити као алуминијумске стубне ТС, на прописним растојањима од постојећих и планираних објеката. Капацитет трафостаница треба да буде од 50 kVA до 250 kVA.
Укрштање и паралелно вођење електроенергетских водова са осталим комуналним системима
Надземна електроенергетска мрежа називног напона од 1 до 400KV изводи се у виду надземних електроенергетских водова који подразумевају скуп свих делова који служе за надземно вођење проводника који преносе и разводе електричну енергију: проводници, заштитна ужад, земљоводи, уземљивачи, изолатори, носачи, конзоле, стубови и темељи. Приближавање и укрштање са осталим водовима, приближавање и сигурносна висина дати су у Правилнику о техничким нормативима за изградњу надземних електроенергетских водова називног напона од 1KV до 400KV.
Телекомуникациона инфраструктура и поштанска мрежа. При изградњи објекта фиксне телефоније, мобилне телекомуникационе мреже, телевизијских и радио пријемника и предајника, објеката за смештај телекомуникационе и поштанске опреме, треба се придржавати важећих техничких прописа, стандарда и упутства који третирају ову врсту опреме, као и важећих закона за ову област (Закон о телекомуникацијама, Закон о радиодифузији, Закон о поштанским услугама и Закон о системима веза).
Предметни објекти и инсталације морају се изградити тако да :
1) не угрожавају постојеће или планиране објекте, као и планиране намене коришћења земљишта сем ако се за то не утврди јавни интерес;
2) да се простор и грађевинска површина рационално користе;
3) да се поштују прописи који се односе на остале инфраструктурне објекте;
4) да се поштују прописи који се односе на заштиту животне средине; 
 
5) да се води рачуна о геолошким особинама тла и подземних вода; 
 
6) да се не угрожавају остали објекти.
Телефонска мрежа – и АТЦ. Грађевински објекти за смештај телекомуникационе опреме могу се градити у оквиру објеката, на слободном простору и испод јавних површина. Величина површине за смештај опреме зависи од капацитета опреме. Грађевински објекти могу бити монтажни и зидани.
Телекомуникациони водови и објекти. Подземни телефонски и КДС водови постављају се испод јавних површина (тротоари, слободне површине, зелене површине, пешачке стазе, паркинг простори, саобраћајнице уз сагласност надлежног предузећа за путеве, границама катастарских парцела уз сагласност корисника парцела) и испод грађевинских парцела уз сагласност власника-корисника, а на основу одобрења за градњу. 
 
Објекти за смештај телекомуникационе опреме у оквиру објекта могу се градити на основу пријаве радова уз сагласност власника-корисника станова, а објекти на крову и фасади постојећег објекта и на слободном простору у оквиру блока могу се градити на основу одобрења за градњу.
Надземни телефонски водови постављају се на стубове. Стубови се постављају на јавним површинама или на парцелама уз сагласност власника парцеле. 
 
Подземни телекомуникациони водови телекомуникационе мреже и ТТ канализација постављају се испод јавних површина (тротоар, слободне површине, зелене површине, пешачке стазе, паркинг простор и саобраћајнице) и испод грађевинских парцела уз сагласност власника-корисника, а на основу одобрења за градњу.
Објекти за смештај телекомуникационе опреме у зонама које представљају просторно-културно историјску целину могу се градити на основу одобрења за градњу, а уз одобрење надлежног Завода за заштиту споменика културе.
Приземни објекат за смештај телекомуникационе опреме је површине до 50 m2. Објекат мора бити ограђен ако је монтажни а ако је зидани не мора бити ограђен.
До објекта за смештај телекомуникационе опреме потребно је обезбедити приступну пешачку стазу минималне ширине 1,5m до најближе јавне саобраћајнице.
За постављање објекта за смештај телекомуникационе опреме у постојећи објекат потребно је прибавити сагласност власника-корисника станова или пословног простора.
Објекат за смештај телекомуникационе опреме мора да има такав положај да не угрожава прегледност, безбедност и сигурност кретања свих учесника у саобраћају.
Приликом изградње телекомуникационе мреже држати се прописа из област ТТ линија и мрежа LN – I до LN – VIII заједница југословенских РПТТ мрежа. 
 
Подземни приступни телекомуникациони водови полажу се у ров прописане ширине зависно од броја каблова или цеви на дубини од минимално 0,8m до 1,5m, а према важећим техничким прописима за полагање ове врсте инсталација. 
 
Код приближавања и укрштања телекомуникационих водова са осталим инфраструктурним објектима потребно је остварити следеће минималне размаке:
1) са водоводном и канализационом цеви код укрштања 0,5 m а код паралелног вођења 0,6m;
2) са електроенергетским каблом до 10kV код укрштања 0,5m а код паралелног вођења 1m;
3) од регулационе линије 0,5m;  
4) од упоришта електроенергетских водова до 1kV 0,8m. 
 
Дозвољена су и мања растојања у случају примене одређених мера заштите (телекомуникациони водови у заштитним цевима и са применом механичке и термичке заштите између разних инфраструктурних водова), а према важећим техничким прописима и препорукама.
Код приближавања подземног телекомуникационог вода темељу електроенергетског стуба, хоризонтална сигурна удаљеност је 0,8m, а не мање од 0,3m уколико је телекомуникациони вод механички заштићен.
Мобилна телефонија. Објекти мобилне телефоније постављати према плановима надлежних оператера. Објекти за смештај базних централа, контролора базних станица, антенских стубова, антенских носача, могу се градити у оквиру објеката у зеленим површинама и слободног простора. Приликом изградње држати се правила и препорука надлежних оператера и актуелних техничких прописа. 
 
Ако се објекти за смештај мобилне телекомуникационе опреме постављају на постојећем објекту (на крову или фасади што излази из габарита постојећег објекта) могу се градити уз сагласност власника-корисника објекта а на основу Грађевинске дозволе. 
 
Ако се објекти за смештај мобилне телекомуникационе опреме постављају у зонама које представљају просторно-културно историјску целину могу се градити на основу одобрења за градњу, а уз одобрење надлежног Завода за заштиту споменика културе.
Објекат за смештај телекомуникационе опреме мора да има такав положај да не угрожава прегледност, безбедност и сигурност кретања свих учесника у саобраћају.
Антене које се постављају на фасаде постојећих објеката морају бити у складу са бојом и архитектонским изгледом фасаде.
Полагање водова се врши у складу са техничким прописима и стандардима, а минимална растојања у односу на водове и објекте других инфраструктура су као наведена за телемуникационе водове и објекте. 
 
КДС. Предвидети место за смештај главне станице (ГС). Она може бити смештена у објектима колективног становања и осталих објеката. Објекти могу бити монтажни и зидани.
Кабловску мрежу за дистрибуцију (РА) и телевизијских сигнала (ТВ) предвидети на исти начин као и за осталу инфраструктуру. Каблове полагати у исти ров заједно са телефонским водовима или посебно. Приликом израде КДС држати се службеног листа СФРЈ бр. 41/88, службени гласник РС број 44/95 и остали СФРЈ 66/87 JUS H.H6. 170–179, JUS H.H6501 – 504.
Поштанска мрежа. Грађевински објекти за смештај поштанске опреме могу се сместити у оквиру објекта. Величина површине за смештај опреме зависи од капацитета опреме. Грађевински објекти могу бити зидани и монтажни.
Гасоводна инфраструктура. Гасоводна инфраструктура се према условима надлежних предузећа не планира, али уколико дође до њене реализације, важе следећа правила. 
 
На подручју магистралних и разводних гасовода за радни притисак до 50 bar минимално потребно безбедносно растојање објеката где бораве и раде људи износи по 30 m обострано од постојећих и планираних гасовода.
На подручју градских гасовода за радни притисак до 12 bar минимално потребно безбедносно растојање објеката где бораве и раде људи износи по 3 m обострано од постојећих и планираних гасовода, а за дистрибутивне гасоводне мреже за радни притисак до 4 bar минимално потребно безбедносно растојање објеката где бораве и раде људи износи по 1 m обострано од постојећих и планираних гасовода.
Локације и грађевинске површине главних и мерно регулационих станица, као и гасовода у планској документацији треба приказати у плану намена површина као комуналне површине јавних потреба (гасне станице) са текстуалним упутством за спровођење и формирање грађевинских парцела са правом коришћења за потребе гасификације.
Гасоводи свих рангова полажу се подземно са минималним надслојем 0,8 m изнад горње ивице цевовода.
Код укрштања са улицама и путевима гасовод се може полагати поступком прокопавања или у заштитној цеви, при чему се код прокопавања његов положај дефинише према прорачунској провери. 
 
Сви типови гасовода се постављају подземно у рововима потребних димензија. 
 
Гасоводни објекти, као што су ГМРС и МРС станице се лоцирају на грађевинским парцелама потребних димензија, тако да се и заштитне зоне налазе на једној парцели. 
 
За ГМРС станице потребна површина грађевинске парцеле износи до 1200 m2 (30 х 40 m), а за МРС станице од 15 х 12 m, али у градском ткиву мора да се обухвати и заштитна зона од мин. 15m од објекта, па се иста проширује на 35 х 40 m (постављају се или на државном земљишту или се откупљује од приватних власника, када се често мора откупити и цела катастарска парцела). 
 
У оквиру свих заштитних зона и појасева забрањује се изградња стамбених, угоститељских и производних објеката. За добијање сагласности за градњу објеката у близини гасоводних мрежа и објеката потребно је испоштовати стандарде „Србијагаса”.
Сви гасоводни објекти су приземни и постављају се на 1 m од нулте коте терена и раде без људске посаде, потпуно су аутоматизовани објекти. 
 
До грађевинске парцеле је потребан путни приступ мин. ширине 3 m, са везом на јавну саобраћајну мрежу и напајање електро енергијом напона до 0,4 kV. 
 
Oстали комунални објекти  
1) Људска гробља
Правила грађења за гробља утврђују се :
(1) За изградњу објеката на неизграђеном делу гробља;
(2) За легализацију објеката који немају грађевинску дозволу;
(3) За реконструкцију постојећих објеката.
Под објектима на гробљима подразумевају се: 
 
(1) гробне парцеле;
(2) гробна места;
(3) капеле (боксови ) за умрле;
(4) колске и пешачке саобраћајнице и прилазни пут;
(5) пешачки трг;
(6) други објекти (верски, сале за парастосе, економски, продавнице цвећа и погребне опреме и други објекти за вршење погребне делатности );
(7) зелене површине;
(8) ограда гробља.
Минимални садржај:
(1) За градско гробље на подручју 1, 2, 3 и 4;
(2) за сеоска гробља је: тачка 1,2 и 4;
(3) Остали садржаји одређују се према величини, могућности и потребама насеља.
Правила градње за наведене објекте на гробљима су :
(1) облик и величина гробних парцела одређују се на основу просторних услова и функционалних захтева.
(2) минимална ширина пешачких стаза које деле гробне парцеле је 1,20 m.
(3) колске саобраћајнице (прилазни пут) димензионишу се према категорији пута и рангу насеља стим што је минимална ширина коловоза 5,0 метара а изузетно минимално 2,5 m за сеоска гробља када се прилаз утврђује преко пољског односно некатегорисаног пута.
(4) габарит, облик и положај капеле и других објеката одређује се према просторним могућностима, функционалним захтевима (повезивање за колски и пешачки саобраћај) и рангу и потребама насеља.
(5) предходни став односи се на легализацију, реконструкцију, доградњу и надградњу објекта.
(6) за донети план примењују се и елементи односно делови Плана до доношења одлуке о примени делова плана
(7) у случају када се гробље граничи са стамбеним објектима, приликом одређивања положаја гробних парцела на неизграђеном делу гробља, ивица парцеле мора бити удаљена минимално 25,0 m. Од најближег постојећег или планираног стамбеног објекта. Простор између гробне парцеле и границе гробља има карактер заштитног зеленог појаса и мора се озеленити високом вегетацијом.
(8) ограда комплекса према јавном путу и неизграђеном земљишту је транспарентна са висином која је одређена за стамбене или индустријске објекте, с тим да се омогућује и формирање „живе” ограде.
Елементи наведених правила градње за гробља примењују се путем и у поступку издавања Локацијске дозволе.
Ова правила грађења не могу се примењивати за гробља или делове гробља:
(1) уколико земљиште не припада Општини односно правном лицу на које је Општина пренела право располагања, или ако земљиште није у државној својини;
(2) за проширење постојећег гробља за који није донет Урбанистички план и гробља ван граница донетог Плана, као и за гробља на новим локацијама.
За земљиште из предходног става обавезна је предходна израда одговарајућег урабнистичког плана.
За гробља наведена у претходном ставу, као и за сеоска насеља, у случају када не постоје услови за сахрањивање (попуњеност, прилаз гробљу, правни статус) изузетно се може израдити одговарајући Урбанистички план пре доношења одговарајућег плана насеља.
2) Евакуација отпада и животињских остатака 
 
С обзиром да је предвиђено да се евакуација отпада и сахрањивање животињских остатака са територије обухвата ППППН НП „Тара” обавља кроз евакуацију истих на регионалну депонију предвиђену за одлагање комуналног отпада, у овом Плану се не дају правила за овакву врсту објеката. 
 
За евакуацију кућног смећа предвидети контејнере запремине око 1100l, за комерцијалне објекте 1 контејнер на 600m2 корисне површине. Локације одредити у оквиру регулације основних саобраћајница, као издвојене нише са упуштеним ивичњаком, тако да максимално ручно гурање контејнера не буде веће од 15m, по равној подлози са успоном до 3%. Тачне локације и потребан број контејнера одредити кроз израду одговарајуће техничке документације, у сарадњи са надлежним ЈКП. 
 
Судови се могу сместити и у унутрашњости комплекса, дуж интерних саобраћајница (чија минимална ширина не може бити мања од 3,5m за једносмерни и 6m за двосмерни саобраћај), са могућношћу окретања возила за одвоз смећа (габарита 8,6x2,5x3,5m и осовинским притиском од 10 тона). 
 
Могуће је предвидети и другачије системе и методе прикупљања и евакуисања кућног смећа, а у складу са условима заштите животне средине.
Посебно се напомиње да се отпад, који по саставу не одговара кућном смећу и представља нуспродукт процеса складиштења или производње, депонује према посебним условима, обрађује и одвози уз претходну сагласност надлежних институција на за то одређене локације
3) Пијаце  
Грађење зелених пијаца спроводи се у складу са урбанистичким планом, а за насеља за која није предвиђена израда урбанистичког плана, у складу са техничким прописима за ову врсту објеката. 
 
III. ПРАВИЛА ПАРЦЕЛАЦИЈЕ
Правила урбанистичке парцелације представљају основне урбанистичке нормативе на основу којих се могу формирати грађевинске парцеле, као основни елемент омеђен границама и одређен регулационом линијом према просторима јавне, опште намене, на коме се могу градити објекти.
Правила парцелације обухватају планске елементе за одређивање величине, облика и површине грађевинске парцеле, регулационе, нивелационе елементе за обележавање грађевинске парцеле. 
 
Појам, величина и облик грађевинске парцеле. Грађевинска парцела је најмања земљишно – просторна јединица на којој се може градити.
Елементи грађевинске парцеле су:
1) регулациона линија према јавном путу;
2) границе грађевинске парцеле према суседним парцелама;
3) преломне тачке парцеле утврђене геодетским елементима у хоризонталном смислу.
Деоба и укрупњавање грађевинске парцеле. Грађевинска парцела по правилу има облик правоугаоника или трапеза. Грађевинска парцела (планирана и постојећа) има површину и облик који омогућава изградњу објекта у складу са решењима из Плана, правилима о грађењу и техничким прописима.
Грађевинска парцела може се делити парцелацијом до минимума утврђеног правила о парцелацији.
Деоба из претходног става може се утврдити урбанистичким пројектом.
Грађевинска парцела може се укрупнити парцелацијом, а према планираној или постојећој изграђености, односно планираној или постојећој намени грађевинске парцеле.
Укрупњавање из претходног става може се утврдити урбанистичким пројектом.
Општа правила парцелације за породичне стамбене објекте. Најмања грађевинска парцела за изградњу новог породичног стамбеног објекта, према типу објеката који се граде је:




слободностојећи објекат  

400m2


двојни објекат  

600 m 2/ 2х300 m2


полуатријумски објекат  

130 m2


објекат у непрекинутом стам. низу  

150 m2


објекат у прекинутом низу  

200 m2
На постојећој грађевинској парцели чија је површина мања (макс. 25%) од наведених минималних величина могућа је изградња стамбеног објекта спратности до П + 1+Пк, коефицијента изграђености до 1,0 и степена заузетости до 0,5.
Најмања ширина грађевинске парцеле за изградњу новог породичног стамбеног објекта, а према типу објекта који ће се градити је: 
 




слободностојећи објекат  

15,0 m мин.


двојни објекат  

20m/2х10m


објекат у непрекинутом стам. низу  

5,0m


објекат у прекинутом низу  

12,0m
На грађевинској парцели чија је ширина мања од минимално утврђених, сем за двојне објекте, која се не може мењати, могу се градити објекти спратности до П+1+Пк, коефицијента изграђености до 1,2 и степена искоришћености до 60.
Општа правила парцелације за вишепородичне стамбене објекте. Најмања површина парцеле за вишепородичне стамбене објекте утврђује се за: 
 




слободностојећи објекат  

600m2 мин


двојни објекат

20 m/2х10 m


објекат у непрекинутом стам. низу  

400m2 мин


објекат у прекинутом низу  

500m2 мин
Најмања ширина парцеле за вишепородичне стамбене објекте утврђује се на: 
 




слободностојећи објекат

20,0m


објекат у непрекинутом низу

12,0 m


објекат у прекинутом низу

15,0m
Општа правила парцелације за пословне и комерцијалне објекте. За појединачне објекте најмања ширина парцеле утврђује се на: 
 




слободностојећи објекат

20,0m


објекат у непрекинутом низу

12,0 m


објекат у прекинутом низу

15,0m
За пословне објекте, објекте трговине, занатства, угоститељства и других делатности, важе следећа правила за минималну величину грађевинске парцеле: 
 
1) Минимална површина грађевинске парцеле – 400 m²;
2) Минимална ширина фронта грађевинске парцеле –15 m.
Општа правила парцелације за објекте у функцији туризма. За појединачне објекте најмања ширина парцеле утврђује се на: 
 




слободностојећи објекат

16,0m


у прекинутом низу

12,0m
За туристичке комплексе важе следећа правила за минималну величину грађевинске парцеле: 
 
1) Минимална површина грађевинске парцеле – 600 m²;
2) Минимална ширина фронта грађевинске парцеле –20 m.
Општа правила парцелације за привредне комплексе и објекте. За привредне комплексе важе следећа правила за минималну величину грађевинске парцеле: 
 
1) Минимална површина грађевинске парцеле – 600 m²;
2) Минимална ширина фронта грађевинске парцеле –20 m.
Графички приказ примера правила регулације и парцелације у насељима

IV. Завршне одредбе Правила и принципа уређивања и грађења
За изградњу нових и реконструкцију постојећих објеката важе правила из овог Просторног плана. 
 
Уколико постојећи објекат прелази планом задату грађевинску линију и не омета функционисање других намена у простору, може се задржати у постојећем стању, уз дозвољену санацију. 
 
У насељима (до израде урбанистичког плана) положај грађевинске линије дефинисати на основу правила из ППППН НП „Тара”, а у складу са планираним рангом саобраћајнице. 
 
За парцеле које се налазе између просторних целина, служба надлежна за издавање Локацијске дозволе, дозволу издаје на основу мишљења Комисије за планове надлежне СО о примени ових правила на предметну парцелу.
Све намене осталог грађевинског земљишта су доминантне намене у зони док се поједине парцеле могу наменити компатибилним наменама.
Компатибилне намене су: становање, делатности, пословање, трговина, угоститељство, занатство и услуге, комунални и саобраћајни објекти у функцији становања, пословања или снабдевања горивом, здравство, дечија заштита, образовање, култура и верски објекти.
Објекат не испуњава услове за добијање Грађевинске дозволе уколико је изграђен на постојећој јавној површини, на површинама уже зоне санитарне заштите водоизворишта или на објектима или коридорима постојеће инфраструктуре.
Објекат може добити Грађевинску дозволу на површинама друге претежне намене, под условима прописаним законом и овим Планом.
За помоћне објекте може се потврдити пријава градње у складу са наменом постојећих објеката на грађевинској парцели, а за помоћне објекте за пољопривреду на постојећем пољопривредном земљишту.
За поступак издавања Грађевинске дозволе започет по претходно важећем пропису примењује се тај пропис уколико је повољнији по странку.
XIII БИЛАНСИ НАМЕНА ПРОСТОРА
Простор у оквиру планског подручја и у наредном периоду остаје намењен највећим делом плодном земљишту - шумама и мањим делом пољопривредним, посебно обрадивим површинама. Шумска земљишта ће се незнатно повећати услед рада на пошумљавању терена на којима је шума нестала или деградирана, а пољопривредна земљишта, махом она ниже категорије (најчешће ливаде у близини или у оквиру садашњих села која данас немају компактна грађевинска подручја, или се ове пољопривредне површине налазе у њиховој рубној зони) ће се смањити у минималној мери. Поред изградње нових објеката, изградња инфраструктуре, посебно путева, ће проузроковати додатно смањење пољопривредних површина. 
 
Водна земљишта се задржавају у оквиру постојећих површина уз минималне корекције које ће бити последица стварања малих акумулација. 
 
Неплодна земљишта, било да су природна, било вештачки настала, немају значајније распростирање ни данас, али ће се, с друге стране, антропогено измењена земљишта, у првом реду намењена грађевинском земљишту насеља, туристичких зона, или инфраструктури, повећати у мери у којој је то неопходно због изградње нових туристичко - угоститељских и спортско - рекреативних објеката и зона, због погушћавања постојећих насеља или изградње неопходне инфраструктуре, у првом реду путева. 
 
Нова изградња се у најмањој мери очекује на простору Националног парка и осталих заштићених подручја и она је планирана у подручјима са трећим степеном заштите, као и на подручјима ван заштићених природних вредности (Кремна у првом реду, као и насеља у околини Бајине Баште која имају тенденцију спајања и погушћавања у приобалном појасу). 
 
Табела 13. Биланси основних намена простора 
 




Намене

УКУПНО 2010.

УКУПНО 2021.



ПОЉОПРИВРЕДНО

24477,85

око 24.050


%

38,58

око 37,9


ШУМСКО

33315,75

око 33.450


%

52,51

око 52,7


ПЛОДНО

57793,60

око 57.500


%

91,09

око 90,6


ВОДНО

1247,59

око 1.280


%

1,97

око 2,01


ОСТАЛО НЕПЛОДНО

4404,99

око 4.670


%

6,94

око 7,36


УКУПНО

63446,18

приближно63450
	
Данас се укупно под заштитом налази 362,53 km², односно 57% подручја. Заштићена подручја природних вредности задржавају данашње распрострањење. Ако се узме у обзир и део Парка природе „Златибор”, чије је проглашење у току, као и друга заштићена подручја у зонама културних добара површина је знатно већа и процењује се да износи око 435 km², односно преко 68% планског подручја. 
 
Табела 14. Биланси заштићених површина природних вредности 
 





I степен

II степен

III степен

УКУПНО у ПП

% целог ПП


Природне вредности и културна добра

ha

% природног добра

ha

% природног добра

ha

% природног добра

ha

%


Национални парк Тара

2.948,75

15,37

7.732,39

40,33

8.493,86

44,30

19.175,00

100,00

30,22


Парк природе „ Шарган-Мокра Гора”

351,98

3,26

1.187,46

10,98

9.274,29

85,76

10.813,73

100,00

17,04


Предео изузетних одлика „Заовине”

58,26

0,93

1.160,13

18,52

5.046,20

80,55

6.264,59

100,00

9,87


Парк природе „Златибор” (само део, од укупне површине 32.174,86 хектара, који се налази у ПП)

94,53

1,37

549,90

7,95

6269,83

90,68

6.914,26


10,90%


УКУПНО ЗАШТИЋЕНА ПРИРОДНА ДОБРА



I степен

II степен

III степен

УКУПНО у ПП

% целог ПП



ha

% површине укупно заштићених природних добара

ha

% површине укупно заштићених природних добара

ha

% површине укупно заштићених природних добара

ha

% површине укупно заштићених природних добара




3.453,52

8,00

10.629,88

24,62

29.084,18

65,06

43.167,58

100,00

57,24


УКУПНО ЗАШТИЋЕНА ПРИРОДНА ДОБРА



I степен

II степен

III степен

УКУПНО у ПП

% целог ПП



ha

% целог ПП

ha

% целог ПП

ha

% целог ПП

ha


% целог ПП


УКУПНО

3.453,52

5,44

10.629,88

16,75

29.084,18

48,84

43.167,58


68,03

	XIV МЕРЕ И ИНСТРУМЕНТИ ЗА СПРОВОЂЕЊЕ И ОСТВАРИВАЊЕ ПРОСТОРНОГ ПЛАНА ПОДРУЧЈА ПОСЕБНЕ НАМЕНЕ И ПРИОРИТЕТНИХ ПЛАНСКИХ РЕШЕЊА
I. ПРИОРИТЕТНА ПЛАНСКА РЕШЕЊА И ПРВА ФАЗА ОСТВАРИВАЊА ПРОСТОРНОГ ПЛАНА
На основу потреба и могућности реализације Просторног плана посебне намене дефинишу се следећа проритетна планска решења које ће се при спровођењу и остваривању Просторног плана реализовати у првој фази у периоду до 2014. године кроз различите активности: 
 
1) Заштита природе и природних вредности:  
(1) израда нове категоризације заштићених природних добара у складу са Законом о заштити природе; 
 
(2) заштита, презентација и контролисано коришћење заштићених подручја: НП „Тара”, Предела изузетних одлика „Заовине”, Парка природе „Шарган – Мокра Гора” и Парка природе „Златибор” – кроз спровођење планских одредби овог Плана, очување биодиверзитета, лепоте, живописности и разноврсности предела, унапређења уређености простора и спровођење рекултивације деградираних површина, очување вредности заштићених простора и обезбеђивање могућности за њихово одрживо коришћење и истраживање, презентацију и интеграцију природних вредности у туристичку понуду уз обавезу њихове заштите и очувања. 
 
2) Заштита непокретних културних добара:  
(1) заштита и презентација непокретних културних добара и њихове заштићене околине – кроз истраживање и евидентирање, установљавање степена заштите културног добра и његове околине, израду програма конзервације, рестаурације и ревитализације НКД и реализација приоритетних радова на конзервацији и рестаурацији у складуса поменутим програмима) 
 
3) Заштита животне средине:  
(1) Обезбеђење контроле спровођења режима и мера заштите дефинисаних у циљу очувања, унапређења и заштите биолошке, геолошке и предеоне разноврсности, и заштите посебних природних и културних вредности у складу са законским одредбама садржаним у Актима о стављању под заштиту, а у циљу њиховог очувања и унапређења.
(2) Израда катастра загађивача на планском подручју, који би представљао први корак у формирању информационог система о животној средини - један од основних предуслова за планирање, управљање и одлучивање је располагање добрим и правовременим информацијама о изворима загађивања животне средине. 
 
(3) Санирање стања најугроженијих простора на планском подручју са аспекта заштите животне средине - санација и рекултивација простора каменолома „Жљебац”, „Бања” и „Лазићи”, санација и рекултивација дивљих сметлишта. 
 
(4) Побољшање нивоа комуналне опремљености насеља – настојати да се досегну што већи стандарди уз предуслов већег ангажовања надлежних служби у решавању постојећих комуналних проблема. Приоритет је изградња канализационих система у насељима са уређајима за пречишћавање отпадних вода. Изузетно, у мањим насељима, могуће је одвођење отпадних вода у прописно изграђене групне и појединачне санитарне водонепропусне септичке јаме.
(5) Регулисање статуса свих бесправно подигнутих објеката за производњу креча (кречана) и објеката за прераду дрвета (пилана), као и прописивање услова и начина за обављање ових делатности.
(6) Обезбеђење одрживог/рационалног газдовања природним ресурсима (водним, минералним, шумским, земљишним и др.) уз дефинисање програма из области обновљивих извора енергије. 
 
(7) Дефинисање зона изворишта и одређивање мера санитарне заштите свих изворишта водоснабдевања. У складу с тим, све активности у простору које утичу на промену квалитета воде у водоносним слојевима или површинским токовима, су забрањене.
(8) Наставак активности чишћења језера Перућац у оквиру пројекта „Прекогранична сарадња општина на пољу животне средине – слив реке Дрине”.
(9) Санација и ревитализација регистрованих позајмишта минералних сировина у складу са ‚‘Програмом санације деградираних површина у НП „Тара”.
(10) Сарадња између Стараоца над природним добрима и локалног становништва на обострану корист и у корист заштите природе и животне средине.
(11) Успостављање система мониторинга свих параметара квалитета животне средине на подручју Плана (земљишта, воде и ваздуха). Ово би обухватило и успостављање контроле поступања са отпадом у складу са законима и прописима. Увођењем мониторинга и контроле стварају се повољни услови за управљање животном средином.
4) Заштита од елементарних непогода и аспект одбране: 
 
(1) Коришћење и уређење простора од интереса за заштиту од елементаних непогода – кроз дефинисање израду, доношење и реализацију посебних планова и програма заштите од елелемнтарних непогода, техничких и технолошких катастрофа и акцидената, у складу са одредбама ППППН НП „Тара”, који се у првом реду односе на заштиту од ерозија и бујица, одрона, шумских пожара, ветролома, снежних наноса и лавина, точила, сипара и мањих клизишта, опасности од саобраћајних катастрофа, земљотреса, рушења брана акумулације ХЕ Бајина Башта и др. Посебно се истиче неопходност реализације активности на проглашењу ерозионих подручја и одбрана од бујичних поплава на водотоковима ван система редовне одбране од поплава (предуслов је израда планова за проглашење ерозионих подручја и одбрану од бујичних поплава, синхронизобао за све три општине).
(2) Коришћење и уређење простора од интереса за одбрану – кроз реализацију услова и мера од интереса за одбрану земље кроз планска решења ППППН НП „Тара”, односно према условима надлежне службе Министарства одбране издатим за потребе израде ППППН НП „Тара”. 
 
5) Коришћење и заштита природних ресурса:  
Одрживо коришћење и заштита пољопривредног земљишта подразумева следеће активности: 
 
(1) коришћење пољопривредних површина у складу са њиховим бонитетним карактеристикама, уз одговарајуће методе (де)стимулације за бављење одређеним врстама и начинима пољопривредне производње у складу са режимима коришћења простора. 
 
(2) контролисану пољопривредну производњу у складу са законом утврђеним режимима заштите простора. 
 
(3) спровођење мера антиерозивне заштите у складу са природним условима, положајем, рељефом, земљиштем хидрографијом, флором, посебно шумском и степеном њене деградације. 
 
(4) израду специфичних програма развоја: Програма диверзификованог развоја руралних подручја, Програма индентификације, реализације и заштите «аутентичних пољопривредних производа» и производа дефинисаног географског порекла, Програма креирања рибарског села Перућац у функцији развоја туризма и рибарства, Програма за подстицање примарне производње меса и млека и Програма за подстицање производње производа од меса и млека, Програма успостављања и развијања производње садница линцуре.
(5) активности у оквиру управа јединица локалних самоуправа које се односе на оснивање Савета за рурални развој и успостављање пољопривредног информацијског система (ПИС).
(6) одрживо коришћење и заштита шумског земљишта и шума – кроз реализацију радова планираних шумско – привредним основама и програмима активности ЈП „Србијашума” и ЈП Национални парк Тара”, посебно унапређење стања постојећих шума, заштита од ерозије, пошумљавање терена на којима је шума деградирана, очување шумског екосистема и специјског биодиверзитета, контролисано прикупљање шумских плодова и лековитог биља.
(7) одрживи развој ловства и риболовства – кроз спровођење активности очувања и унапређења разноврсности ловне фауне, посебно ретких и угрожених врста ловне дивљачи, побољшање стања фонда крупне и ситне дивљачиу складу са капацитетом лобно – продуктивне површине која обезбеђује нормалан развој шумских екосистема, односно спровођење активности узгоја и контролисаног лова дивљачи, као и контролисаног риболова, у зонама које су строго одређене за лов и риболов према утврђеној динамици. 
 
6) Развој насеља и јавних служби и коришћење грађевинског земљишта: 
 
(1) Уређење и опремање центара заједница насеља као основних нуклеуса услуга и рада са циљем обезбеђења квалитетних услова живљења становништва, тј. стварања услова за задржавање младог радно способног становништва и ревитализацију руралних подручја.
(2) Развој и организација јавних служби и услуга у складу са функцијама и значајем насеља на основу планских решења ППППН НП „Тара” – кроз изградњу недостајућих објеката или опремање савременим услугама потребног нивоа у зависности од ранга насеља. 
 
(3) Припрема и доношење нових одлука о грађевинским подручјима насеља на територијама локалних самоуправа Бајина Башта, Ужице и Чајетина, у складу са Законом, а до краја 2010. године. 
 
7) Развој привредних делатности:  
(1) Производња здраве хране;
(2) Истраживање и изградња малих хидроелектрана у складу са природним потенцијалима;
(3) Развој малих и средњих предузећа у складу са природним потенцијалима (пољопривреда, шумарство, ловство, водопривреда, туризам); 
 
(4) Развој трговине првенствено у туристичким центрима, центрима заједница насеља и развијенијим насељима, у првом реду оним која се налазе на главним путним правцима (Ужице – Кремна, Бајина Башта – Перућац и сл.); 
 
(5) Инфраструктурно опремање постојећих локација за привредне активности и пословање, као и спровођење принципа увођења еколошки прихватљивих делатности и начина производње; 
 
(6) Обезбеђење нових локација и пословног простора за привредни развој, у првом реду у насељима ван заштићених подручја природних вредности и у складу са режимима коришћења и заштите простора; нове локације за еколошки прихватљиве привредне делатности у оквиру малих и средњих предузећа ће се активирати у Кремнима (формирање радне зоне), Биоској и Врутцима уз поштовање режима санитарне заштите хидроакумулације „Врутци”, Перућцу и осталим насељима од Перућца ка Бајиној Башти, ван НП „Тара”; 
 
(7) Стимулисање делатности у оквиру домаће радиности кроз различите подстицајне мере становништва за бављење активностима са циљем стицања допунских или алтернативних извора прихода; 
 
(8) Развој туризма и туристичке понуде и организација и уређење туристичких простора – комплетирање и интеграција постојеће понуде у простору кроз унапређење понуде смештајних, спортских, рекреативних, угоститељских, забавних садржаја, као и опремање потребном инфраструктуром. Планира се изградња и уређење терена у појединим зонама за потребе туризма: 
 





ПРЕДОВ КРСТ


– Изградња хотела „Еко село” са 20 планинских кућица (свака са 4 смештајне јединице од 50 m2), улазним објектом, кућицом са велнесом, простором за састанке, угоститељским објектом, тргом, црквицом. Површина око 8.000 m2. Локација: удаљен од 500 до 1000 m од централног платоа Предов крст;
– рехабилитација и конверзија села Јагоштица – минимум 20 кућа (60 смештајних јединица тј. 120 кревета) и прихватни објекат; 
 
– рехабилитација и конверзија Ловачког и Планинарског дома у мале планинске хотеле, капацитета 15 соба; 
 
– Центар за посетиоце на 2.500 m2 у форми раздвојених објеката, са информационим центром, Еко музејом, центром за активности, простором за радионице, рестораном и централним пикник подручјем, у складу са условима Завода за заштиту природе;
– систем пешачких и планинарских рута у дужини од око 50 km;
– систем од 10 видиковаца (Орлов вис, Биљешке стене, итд); 
 
– систем од 20 одморишта уз пешачке и планинарске руте (надстрешнице, клупе, столови, тоалет);
– систем од 10 кључних тачака интереса: „свет оморике” нпр. код Црног врха, Црвене стене, „живот тарског медведа” и „свет дивокозе” на Звијезди и Великом Крају, традиционални начин живота у селу Јагоштица, „извори Таре” – Омарска, Галник, Милијина кућа.


ПЕРУЋАЦ


– преуређење хотела Језеро, капацитета 120 јединица (соба и апартмана);
– изградња 5 мањих пансиона лоцираних уз Дрину капацитета по 20 соба;
– конверзија Виле Дрина у мањи угоститељско – смештајни објекат капацитета 10 соба;
– интерпретациони центар „Енергија Дрине” – центар за туристе где им се објашњава историја и функција бране – близу саме бране;
– рибарско село Врело на 4,5 ha са укупним капацитетом од 96 лежаја, тј. најмање 4 рибарске кућице, са капацитетом од 6 апартмана (50 m2);
– туристичка жичара Перућац – Митровац – с обзиром да пролази кроз 2. зону заштите, евентуалну изградњу спровести према условима Завода за заштиту природе; 
 
– етно село у Седаљци на Растишту са 10-ак кућа са по три смештајне јединице (60 кревета), прихватним центром, рестораном, у складу са прописаним режимима заштите; 
 
– контролисани улазни пункт и информативни центар НП „Тара”са простором за паркирање у Перућцу на 3,5 ha;
– база за спортове на води „Drina water sports start up point”; 
 
– систем пунктова / платформи за риболов – укупно 9 – На пунктовима у Перућцу, Бајиној Башти и Бачевцима је планирана изградња платформе величине 20 х 50 m, рампе, паркинга, привезишта, сервисног центра, простора за седење, ресторана и санитарних просторија. Пунктовима у Бесеровини, Бушинском пољу, Рачи, Кривом Виру, Рогачици и Оклецу опремљени су основим садржајима (платформе, места за седење) у складу са прописаним режимима заштите; 
 
– Центар за активности на језеру Перућац: марина са 100 везова, уређена плажа, центар за активности на води (организовани превоз језером Перућац, кајак, веслање, вожња кануом, педалине), конверзија и организација постојећих рибарских кућица на обали језера до Џанића у складу са законом и условима надлежног завода за заштиту природе.


КАЛУЂЕРСКЕ БАРЕ


– реконструкција хотела Оморика, Тара и Бели Бор;
– изградња спортског центра на 4.000 m2 уз хотел Бели Бор;
– изградња планинског хотела у форми малог села с планинским кућама по узору на Dorfhotele на Ослуши;
– изградња Планинског села Калуђерске баре на површини од 30 до 35 ha са 2 већа хотела, 3-4 мања пансиона – хотела, 300 јединица апартмана, 70 кућа за одмор, 6-8 ресторана, 3 садржаја ноћног програма, центром за летње и зимске активности (ски парк за почетнике, „Авантура у природи”, летњи и зимски тубинг, летњи боб, snowboard парк за почетнике), тереном за голф, камповима; 
 
– преписивачка школа у Рачи / Лађевцима (школа калиграфије); 
 
– стаза за скијашко трчање (15 – 25 km) – Калуђерске баре – Ослуша;
– стаза здравља – уређена стаза дужине око 2 km, са око 10 –ак пунктова за рекреационе активности; 
 
– систем шетно-бициклистичких стаза у околини Калуђерских Бара;
– голф терен, укупне површине око 60 ha;
– школа јахања површине око 20 ha, са коњушницом од 10 – 15 грла, системом стаза за јахање, тереном за учење јахања;
– „изнад” хотела Оморика је планирана зона „рехабилитације” са амфитеатром, информативним пунктом, сервисом, бензинском станицом у складу са прописаним режимима заштите, законом и условима надлежног завода за заштиту природе.


МИТРОВАЦ


– Конверзија Дечјег одмаралишта Митровац у Спорт Хостел, са базенима, конференцијском салом од 500 m2, капацитета 500 кревета; 
 
– изградња „Пастирског села” на Милошевцу – 100 колиба са 500 до 600 лежајева;
– Спортски камп уз Авантуристички парк са капацитетом од 200 јединица с максималним прихватом до 600 особа;
– Авантуристички адреналин парк – могућа локација је Љуто поље – конопци, вожња квада, пеинтбол;
– Парк брдског бициклизма Тара на Митровцу, са сервисним центром, гаражом, уређеним путевима са сигнализацијом и организованим рутама;
– школа јахања на Крњој Јели;
– пешачко – бициклистичке стаза као део целокупног концепта пешачких и планинарских рута Таре;
– Центар за спортове на води у Заовинама са пунктом за риболов;
– Рекреативне жичаре Тисово брдо – Митровац и Репушњак – Митровац – с обзиром да пролази кроз 2. зону заштите, евентуалну изградњу спровести према условима Завода за заштиту природе; 
 
– зимски центар на Зборишту;  
– урбанистичка разрада потеза од језера Заовине ка Митровцу.


Развојна зона „Бајина Башта”


– рехабилитација хотела Дрина и мотела Белви;
– проширење и модернизација објекта „Одмор на Дрини”, капацитета 30 соба у угоститељским објектом;
– проналажење локација за додатни хотелско – пансионски смештај од 5 објеката по 30 соба;
– интерпретациони центар Тара – Дрина са комерцијалним садржајима, угоститељским објектом, простором за паркинг, информационим центром. Могућа локација је локација ширег подручја данашње бензинске станице при уласку Бајине Баште;
– рекреативни парк уз реку Дрину са објектима за активности на реци Дрини (кајакинг, рафтинг, кану, плажа, риболовни пункт – 50 х 20 m, са рестораном, сервисним центром, местима за седење, рампом и паркингом) и за активности уз реку Дрину (базен, тениски терени, мини голф, игралиште за децу, мањи спортски терени за одбојку и фудбал на песку, угоститељски садржаји, комперцијални садржаји, паркинг);
– променада уз реке Пилицу, Рачу и Дрину у дужини од 8-9 km;
– шетно – бициклистичке стазе од Бајине Баште до Језера Перућац (10 km) и од Бајине Баште до Манастира Рача (5 km).


Специфична туристичка зона Шаргана и Мокре Горе


– изградња, постављање и опремање информативно-туристичких пунктова - Због побољшања информативно-пропагандне делатности потребно је поставити информативно-туристичке пунктове на Тари и у Мокрој Гори;
– олимпијско село (Шишатовац), кошаркашки камп (Надкраји), фарма (Вукићевац), визиторски центар (Шишатовац) и хотел (Ладовац). Сви објекти ће бити изграђени на потезу Кршанска глава – Ивер; 
 
– изградња Спортско-рекреативног центра у Кремнима, поред постојећег стадиона са свим пратећим садржајима;
– прихватилиште за медведе у клисурастом делу долине Белог Рзава, југозападно од Тустог брда;
– прихватилиште за јелене, на падинама Семегњевске горе и Шаргана;
– рибњак и мање језеро (део долине Белог Рзава, испод брда Кик и југозападно од засеока Оштрељ – село Кршање) у складу са условима надлежног завода за заштиту природе;
– нешто низводније, југоисточно од Оштреља, на Белом Рзаву је могућа изградња мини хидроелектрана;
– визиторски центар са кампом на излазу из тунела кроз планину Шарган;
– визиторски центар, у центру насеља Мокра Гора;
– манастир код цркве у Кршању;
– западна капија у селу Котроман, код скретање локалног пута у правцу села Кршање;
– пешачки мост код чесме Славкове;
– олимпијски базен у центру села Мокре Горе; 
 
– изградња безбедног паркинга за аутобусе и приступне стазе железничкој станици Мокра Гора, као и пешачке стазе поред магистралног пута на потезу прелаз-центар;
– уређење и валоризација Трга у Мокрој Гори са вишенаменским пратећим садржајима;


– поставка експоната Добра техничке културе у отвореном простору са нагласком на простор Беле воде долина реке Камешине, простор Јатарица (кроз реализацију шумске туристичке пруге), на основу програма и документације мериторних установа, а у оквиру музејско-туристичких садржаја;
– угоститељско-туристички објекат 9-ти км, са кошаркашким игралиштем и садржајима за децу и омладину. Реализација у форми инспирисаној станичним објектом жичане железнице из 1921-1925. године и лоциран на постојећој конструкцији;
– финализација програма брана (по условима ЈП Србијаводе и надлежних завода за заштиту природе и споменика културе и др. у складу са Законом), купалишта и пратећих садржаја дуж Реке Камешине, Бели Рзав, Друганчице и Крсманског потока;
– уређење видиковаца и одморишта на магистралном путу на потезу Шарган – Цвијовићи;
– улазне капије за музејско-туристички комплекс „Шарганска осмица”’и други пратећи садржаји;
– уређење излетишта и повезивање планинским стазама и сигнализацијом, на подручју Кремана: Коњска река, Савини лончићи, Равнице, Велетово, Трговиште, Креманска Кадињача;
– уређење стазе ужичка плажа - брана Врутци. Потребно је уредити стазу која би служила као стаза за пешаке, бициклисте и активирање туристичког воза;
– постављање туристичкe сигнализацијe на подручју ужичке и чајетинске јединице локалне самоуправе;
– поправка пута на Тари (Калуђерске баре);
– подршка адаптацији сеоских домаћинстава у циљу стварања услова за категоризацију;
– изградња планинарских домова на Јеловој Гори, Мокрој Гори, Кремнима и Тари.


Остала подручја


– развој села у функцији туризма (Кремна, Врутци, Биоска, Солотуша, Рача и др.); 
 
– изградња мањих туристичких центара (Семегњево); 
 
– изградња мањих туристичких пунктова (села ослоњена на „Шарганску осмицу” и продужене делове ове пруге ка Прузи Београд - Бар, ка Врутцима, као и села и зоне дуж „туристичког пута” који води од Златибора преко Семегњева, Мокре Горе и Кремана ка Калуђерским Барама и Тари, односно Заовинама). 
 
Развој саобраћајне инфраструктуре:  
1) Повећање капацитета и побољшање нивоа саобраћајних услуга на путној мрежи – кроз: 
 
(1) реализацију предложеног измештања државног пута I реда бр. 5 на деоници од Кнежевића до Кремана;
(2) отклањање недостатака у погледу геометрије коловоза, попречних профила, стања коловозне конструкције, саобраћајне сигнализације и безбедности одвијања саобраћаја. Приоритетне деонице Волујац – Биоска (на измештеној деоници ДП бр. 112, по предлогу из Просторног плана) и Црвени Вир – Кремна на ДП II реда бр. 112а;
(3) израду пројеката за изградњу планираних саобраћајница, пре свих пута: Јелова Гора – Кадињача – Поникве – Калуђерске Баре – Добро Поље – Митровац – Заовине – Мокра Гора – Семегњево – Златибор – Сирогојно – Ужице;
(4) израда планске и техничке документације за деоницу аутопута Е-761 од Пожеге до границе Републике БиХ;
(5) израду пројеката и реконструкција општинских путева од значаја за подручје НП „Тара”, парка природе „Шарган – Мокра Гора”, предела изузетних одлика „Заовине” и парка природе „Златибор”, у дужини од 77,6 km у складу са решењима ППППН НП „Тара”; 
 
(6) реконструкцију осталих општинских путева према приоритетима који се утврђују средњорочним програмима развоја мреже општинских путева, уз одржавање проходности путних праваца током целе године.
2) Развој железничког саобраћаја кроз:  
(1) реконструкцију пруге узаног колосека Шарган Витаси – Кремна – Бранешци и повезивање са магистралном пругом Београд – Врбница - Бар; и
(2) изградњу објеката за сталну изложбу музејских експоната возних средстава узаног колосека на локалитетима Шарган Витаси, Јатаре, Девети километар и Мокра Гора;
3) Развој коридора за алтернативне видове саобраћаја кроз: 
 
(1) изградњу мреже бициклистичких стаза на Калуђерским Барама, Митровцу и Предовом Крсту, на основу пројекта „Тароцикл” према приоритетима који ће се утврдити средњорочним програмом развоја и кроз израду студијске документације; 
 
(2) уређење и мапирање постојећих пешачко - планинарских стаза на подручју Калуђерсих Бара и Предовог Крста.
Развој водопривредне инфрастртуктуре:  
1) Унапређење начина снабдевања водом за пиће кроз реконструкцију дотрајалих мрежа водовода. 
 
2) Заштита индивидуалних и групних приватних водовода – кроз утврђивање зона санитарне заштите и режима коришћења простора у склопу одговарајуће документације. 
 
3) Унапређење начина евакуације отпадних вода кроз изградњу система за каналисање, резервацију простора за потребе изградње система за пречишћавање отпадних вода и отпочињање активности за њихову изградњу. 
 
4) У зонама разбијених сеоских насеља прелазак са нужничких на прописне септичке јаме. 
 
5) За зоне акумулација „Врутци”, „Заовине” и „Крушчица”: израда посебне студије одрживог коришћења водног земљишта акумулације у функцији развоја туристичко - рекреативних садржаја и риболовног туризма уз уважавање санитарне заштите акумулације, а нарочито прописаних режима заштите природе
6) Заштита од поплава и ерозије кроз мере везане за заштиту од елементарних непогода и коришћења природних ресурса. 
 
Развој енергетске инфрастртуктуре:  
1) Обезбеђење сигурног напајања електричном енергијом свих потрошача кроз проширење мреже напојних и дистрибутивних електроенергетских објеката, реконструкцију, замену електроенергетских објеката старијих од 30 година и уградњу трансформатора веће снаге у случају да се укаже потреба, 
 
2) Коришћење обновљивих извора енергије - кроз производњу енергије из МХЕ и других алтернативних извора енергије, на основу одговарајуће техничке документације и услова надлежних предузећа и завода. 
 
Развој телекомуникационе инфрастртуктуре:  
1) Проширење мреже телекомуникационе инфраструктуре и унапређење квалитета веза – кроз доградњу савремених система преноса и увођење дигиталних уместо аналогних телефонских централа, замену главних каблова оптичким или радио-релејним везама у складу са условима терена, изградњу довољног броја базних станица за мобилну телефонију, емисионих станица за РА и ТВ пренос. 
 
2) Развој поштанске мреже у складу са потребама, првенствено развојем нових туристичких зона – кроз увођење нових поштанских јединица и реконструкцију постојећих по потреби. 
 
Развој осталих комуналних садржаја:  
1) Комунално опремање и комунална хигијена нарочито на руралном подручју - кроз уређење делатности прикупљања и одвожења отпада на регионалну депонију као и безбедно сахрањивање животињских остатака на локацију сточног гробља, обе ван треиторије коју обухвата ППППН НП „Тара”; 
 
2) Унапређење служби које врше делатност комуналне хигијене и комуналног опремања - кроз обезбеђење потребних просторних услова и уређење и опремање простора за организацију њиховог рада (управу, смештај механизације и опреме и сл.);
3) Уређење и комунално опремање гробаља;
4) Формирање зелених пијаца у центру заједнице насеља Кремна, туристичким центрима Мокрој Гори, Калуђерским Барама, у складу са потребама становништва, али и туриста; 
 
5) Позиционирање и уређење сточне пијаце у рејону заједнице насеља Кремна. 
 
Бесправно изграђени објекти и легализација:
1) Извршити попис весправно изграђених објеката и размотрити могућност њихове легализације, у складу са законом прописаним поступком и у складу са правилима из овог плана.
II. РАЗРАДА И СПРОВОЂЕЊЕ ПРОСТОРНОГ ПЛАНА
1. Oсновни принципи спровођења просторног плана
У циљу спровођења дефинисаних планских решења, неопходно је поштовање основних начела која се односе на заштиту просторних ресурса и вредности, уређење простора и коришћење основних категорија земљишта. 
 
Наглашава се да је нова категоризација заштићених природних вредности на Ia, Iб, II III степен заштите у складу са Законом о заштити природе је приоритетна планска мера, а Завод за заштиту природе Србије се одређује као надлежна институција која ће направити предлог режима заштите на основу којег ће се категоризација извршити актом надлежног органа. 
 
На деловима планског подручја за које није обавезна разрада Просторног плана кроз планове детаљне регулације, изградња објеката се обавља на основу Локацијске дозволе у складу са Правилима одређеним Просторним планом. Приликом издавања поменуте дозволе неопходна је сагласност управљача (стараоца) Националним парком и природним добрима и надлежних Завода за заштиту природ и споменика културе. 
 
Предметна правила одређена просторним планом примењују се и у насељеном месту за које је овим просторним планом прописана обавеза доношења урбанистичког плана и другим за које се оваква потреба укаже, до доношења урбанистичког плана, а користе се као оријентација приликом дефинисања посебних правила у плановима детаљне регулације. 
 
Доношењем урбанистичког плана ова правила престају да важе у обухвату донесеног урбанистичког плана. Правила прописана одговарајућим урбанистичким плановима морају бити усклађена са правилима из овог плана.
2. Разрада и спровођење просторног плана у другим плановима и програмима
ППППН НП „Тара” ће се спроводити разрадом планских решења у просторним плановима јединица локалних самоуправа, урбанистичким плановима, доношењем програма уређења грађевинског земљишта и гранских/ секторских планова и програма у складу са законом.
Сва решења из Просторних планова јединица локалне самоуправе које улазе у састав планског подручја ППППН НП „Тара”, а која нису у сукобу са режимима заштите, за издавање локацијске и грађевинске дозволе за изградњу објеката који нису из члана 133. Закона о планирању и изградњи, примењују се правила и услови из тих планова. 
 
На основу ППППН НП „Тара” у првој етапи просторног плана приступиће се изради урбанистичких планова за следеће делове територија и зона обухваћених ППППН НП „Тара”, и то за: 
 
1) нове туристичке и стамбене зоне и комплексе; 
 
2) уређење приобаља;  
3) насеља: Калуђерске Баре, Растиште, Рачу, Митровац, Перућац, Нову Вежању, Кремну и Мокру Гору; 
 
4) подручја за која је обавезно одредити јавну намену; 
 
5) изградњу свих саобраћајних, инфраструктурних и комуналних објеката, као и рекреативних жичара у складу са условима заштите;
6) радну зону у насељу Кремна.  
Урбанистички планови донети пре усвајања ППППН НП „Тара” неће се примењивати у деловима који нису у складу са дефинисаним режимима заштите, правилима и условима из ППППН НП „Тара”. За те планове ће Општине извршити прилагођавање са ППППН НП „Тара” и то кроз парцијалне измене и допуне са делова који су неусаглашени са деловима, правилима и условима из ППППН НП „Тара”. 
 
Списак урбанистичко-планске документације донете за простор општине Бајина Башта:
1) Просторни план општине Б.Башта („Службени лист општине Б. Башта” број 5/87) 
 
2) Просторни план подручја посебне намене – ПП подручја НП „Тара” („Службени гласник РС” број 3/89)
3) Генерални урбанистички план Б.Баште („Службени лист општине Б. Башта” број 3/89) 
 
4) Регулациони план Б.Баште („Службени лист општине Б. Башта” број 1/96). 
 
5) Урбанистички пројекат стамбеног насеља”Колонија” Б.Башта („Службени лист општине Б. Башта” број 5/92)
6) Урбанистички пројекат „Аутоцентар” Б.Башта („Службени лист општине Б. Башта” број 3/01)
7) ДУП спортски центар „Плажа” Б.Башта („Службени лист општине Б. Башта” број 4/92)
8) ГУП долине Дрине са елементима ДУП-а Перућца („Службени лист опште Б.Башта” број 5/88)
9) Ново насеље „Јездићи” урбанистички уређајна основа са елементима ДУП-а. („Службени лист општине Б. Башта” број 2/76)
10) Урбанистички пројекат апартманског насеља и тржног центра Калуђерске баре на Тари („Службени лист општине Б. Башта” број 2/02)
11) Урбанистички пројекат „Горштак” за кат. парцеле 4131/24, 4131/27,4131/14 КО Солотуша-апартмани („Службени лист општине Б. Башта” број 2/02)
12) Урбанистички пројекат „Горштак” за кат. парцеле 4149/6, 4148/3 и 4149/10 КО Солотуша- Стругара(„Службени лист општине Б. Башта” број 2/02)
13) План генералне регулације подручја Калуђерских бара на Тари („Службени лист општине Б. Башта” број 2/07)
14) План генералне регулације подручја Соколине на Тари („Службени лист општине Б. Башта” број 2/07)
15) План генералне регулације подручја Ослуше на Тари („Службени лист општине Б. Башта” број 2/07)
16) План генералне регулације подручја Рачанске Шљивовице на Тари („Службени лист општине Б. Башта” број 2/07)
17) План детаљне регулације „ЕКО-АРТ-СПОРТ ЦЕНТАР”‘ Заовине („Службени лист општине Б. Башта” број 2/07)
У процесу усвајања од стране Скупштине општине Б.Башта су сладећи планови:
1) План Генералне регулације Бајине Баште;
2) План Генералне регулације насеља Перућац у општини Бајина Башта.
Поред урбанистичких планова, радиће се и урбанистички пројекат за формирану грађевинску парцелу, односно пројекат парцелације или препарцелације и урбанистички пројекат за:
1) заштићену околину непокретног културног добра;
2) изградњу смештајних туристичких капацитета;
3) изградњу јавних објеката и уређење јавних површина у централној зони насеља и делу насеља намењеном за развој туризма;
4) верски објекат;  
5) мањих комплекса на којима ће се градити симболички улази у Национални парк и друга заштићена подручја са пратећим садржајима око њих и др.
Урбанистички планови и урбанистички пројекти се по потреби могу радити и за друга подручја у обухвату ППППН НП „Тара”. 
 
На основу Закона о заштити животне средине (чл. 35. и 36), Закона о стратешкој процени утицаја на животну средину и Закона о процени утицаја на животну средину, у току имплементације ППППН НП „Тара” биће донете одлуке о приступању или не приступању изради стратешке процене доноси се у складу са одредбама из чланова 5, 6. и 9. Закона о стратешкој процени утицаја, уколико се конкретним планом успоставља оквир за одобравање будућих развојних пројеката за које је прописано утврђивање процене утицаја на животну средину, односно да се може тражити процена утицаја на животну средину када се налазе у обухвату заштићеног подручја и планираних за заштиту природних вредности, односно ако се на обухваћеном подручју планирају два или више пројеката обухваћених Уредбом о пројектима за које се израђује студија о процени утицаја на животну средину.
Надлежни органи јединица локалне самоуправе ће на основу ППППН НП „Тара” и података катастра непокретности, донети акт о границама грађевинског подручја, тј. грађевинског земљишта за постојеће изграђено земљиште за: центре у мрежи насеља на руралном подручју и започете и инициране зоне изградње поред државних путева у првој етапи имплементације, а за започете и инициране зоне изградње поред општинских путева и за постојеће изграђено земљиште у осталим насељима сукцесивно, према исказаном интересу за изградњу.
Такође, јединице локалне самоуправе донеће, на основу ППППН НП „Тара”, као и донетог урбанистичког плана, средњорочне и годишње програме уређења грађевинског земљишта. Поред овог програма, потребно је да надлежни органи јединица локалне самоуправе донесу програме за постављање монтажних објеката, уређењу јавних и осталих зелених површина у насељима, као и комуналном уређењу.
Спровођење и разрада планских решења и правила утврђених ППППН НП „Тара” у гранским/секторским плановима и програмима у складу са законом одвија се кроз следеће активности.
1) ЈП Национални парк „Тара”, у сарадњи са министарством надлежним за заштићена природна добра, израдиће годишње и средњерочни програм уређења и управљања Националним парком „Тара”‘.
2) Старалац Парка природе Мокра Гора, у у сарадњи са министарством надлежним за заштићена природна добра, израдиће одговарајуће програме уређења и управљања Парком природе Мокра Гора.
3) Јединице локалне самоуправе, у сарадњи са министарством надлежним за пољопривреду и асоцијацијама пољопривредних произвођача и власницима земљишта, припремиће програме уређења пољопривредно-шумског земљишта, у зонама заштите природних вредности утврђеним овим просторним планом, програма унапређења пашњачког сточарења и програма развоја органске производње хране.
4) ЈП „Србијашуме” ће припремити опште и посебне основе за газдовање шумама, а нарочито у сарадњи са власницима земљишта, израдиће се програми газдовања шумама и пошумљавања земљишта у приватном власништву.
5) ЈП „Србијаводе” у сарадњи са надлежним министарством ће спровести активности на дефинисању програма управљања, одржавању, реконструкцији и изградњи водопривредних објеката.
6) Јединице локалних самоуправа су у обавези да донесу планове за проглашење ерозионих подручја и планове одбране од бујичних поплава на водотоковима ван система редовне одбране од поплава.
7) Стараоци ловних подручја, односно ловишта припремиће ловне основе за газдовање ловним подручјима и ловиштима, као и годишње планове газдовања ловиштем.
8) ЈП „Путеви Србије”, у сарадњи са јединицама локалне самоуправе припремиће средњерочни и годишње програме изградње, рехабилитације и одржавања државних путева.
9) Јединице локалне самоуправе, ће припремити средњорочни и годишње програме развоја мреже општинских путева.
10) Јединице локалне самоуправе ће припремити средњорочни и годишње програме развоја развоја комуналне инфраструктуре (водовод и канализација, електродистрибутивне мреже, телекомуникационе и енергетске инфраструктуре), као и програме управљања отпадом, комуналног уређења и програма рационалног коришћења енергије.
11) Јединице локалне самоуправе ће, у сарадњи са надлежним министарствима, фондовима, јавним установама, месним заједницама, приватним и цивилним сектором, утврдити правце социјалног развоја и програме којима ће се јавне службе учинити доступније и квалитетније.
12) Јединице локалне самоуправе, уз помоћ надлежног министарства, управљача туристичким простором, туристичких организација и туроператера, различитих асоцијација, ће припремити програме развоја туризма и програма промотивних активности. 
 
13) Јединице локалне самоуправе у сарадњи с министарством и агенцијом надлежним за заштиту животне средине, припремити акционе планове заштите животне средине (ЛЕАП), као и програме мониторинга животне средине (ваздуха, буке, земљишта и др).
14) Управљач заштићеног подручја ће припремити план средњерочни план управљања и годишње програме управљања заштићеног подручја.
15) Републички завод за заштиту споменика културе, у сарадњи са јединицама локалне самоуправе припремиће средњорочни и годишње програме истраживања и заштите непокретних културних добара.
III. МЕРЕ И ИНСТРУМЕНТИ ЗА СПРОВОЂЕЊЕ ПРОСТОРНОГ ПЛАНА
Ефикасност имплементације ППППН НП „Тара” зависи од координације активности различитих учесника. Успешна координација се обезбеђује мултисекторским приступом – комбинацијом мера и инструмената различитих политика, као и успостављањем институционално-организационих аранжмана и партнерстава (јавни-приватни сектор, јавне-независне институције/организације, ниво управљања-јавност и др).
Основне мере и инструменти различитих политика за имплементацију решења Просторног плана за прву етапу имплементације заснива се на постојећем систему управљања у Србији. Истовремено, сугеришу се мере и инструменти који ће се у зависности од динамике приближавању ЕУ, дефинисати и примењивати.
У спровођењу плана, полази се од претпоставке да ће ИПА програмска подршка бити фазно доступна. Подршка у транзиционом процесу изградња институција и регионална и прекогранична сарадња су доступни за земље потенцијалним кандидатима, док је подршка регионалном развоју, развој људских ресурса, и руралном развоју доступне земљама кандидатима. Да би се ова потенцијална средства користила, неопходно је развити систем програмирања и предлагања пројеката за финансирање из средстава ЕУ.
У циљу спровођења ППППН НП „Тара”, дефинишу се мере и инструменти различитих политика. 
 
1) Мера и инструменти опште економске политике, обухватају дефинисање повољних дугорочних кредита и пореских подстицаја за: 
 
(1) власнике непокретности (пољопривредно земљиште и шуме) у циљу њиховог одрживог коришћења;
(2) младе пољопривреднике који остају на селу или се враћају на село;
(3) изградњу и модернизацију садржаја туристичке понуде и опреме;
(4) организацију и пружање услуга јавних служби у приватном сектору;
(5) развој малих и средњих предузећа, у циљу отварања нових радних места, а нарочито „старт ап” кредити за почетнике који први пут започињу предузетничку делатност.
2) Основне мере и инструменти политике одрживог коришћења и заштите пољопривредног земљишта и развоја пољопривреде су:
(1) коришћење средстава из Аграрног буџета Републике за развој и унапређење пољопривредне производње;
(2) обезбеђење услова дугорочног кредитирања у циљу уређења пољопривредно-шумског земљишта на подручју заштићених природних вредности, зона санитарне заштите изворишта водоснабдевања, као и зона посебно вредних и осетљивих екосистема;
(3) унапређење пољопривредне производње (пашњачко сточарење), стварање аутентичних производа са географским пореклом и развој програма органских пољопривредних производа;
(4) подизање конкурентности пољопривредне производње и очување природних ресурса, биодиверзитета, амбијенталних и културолошких вредности простора.
3) Основне мере и инструменти политике одрживог коришћења и заштите шума су:
(1) унапређења стања постојећих шума и повећање степена шумовитости удруживањем јавних средстава републичких органа, организација и јавних предузећа и средстава јединица локалних самоуправа;
(2) пошумљавање и одржавање шума заштитног карактера у сливним подручјима изворишта водоснабдевања; 
 
(3) заштита и очување природних вредности и биодиверзитета; 
 
(4) ажурирање катастра непокретности и инвентура шума у државном и приватном власништву.
4) Основне мере и инструменти одрживог коришћења и заштите вода су:
(1) смањење губитака у мрежи и успостављање поузданог мерног система;
(2) обезбеђивање средстава јавних прихода Републике Србије и јединица локалних самоуправа у заштиту изворишта вода, развој локалних водовода и канализационе мреже, пречишћавање отпадних вода и санитацију насеља.
5) Основне мере и инструменти политике привредног развоја су:
(1) стварање повољног амбијента за развој предузетништва, инвестирање и развоја малих и средњих предузећа;
(2) поједностављивање административних процедура за започињање привредних активности;
(3) подршка предузетништву повољним кредитним линијама, а нарочито за почетнике;
(4) пореске олакшице за отварање нових радних места;
(5) јачање управљачких и менаџерских кадровских капацитета; 
 
(6) координација и повезивање актера и припрема стратешких програма и пројеката развоја. 
 
6) Основна мера и инструмент политике просторног развоја јавних служби је:
(1) повећање доступности и квалитета јавних служби уз координацију активности и средстава, укључивање приватног сектора уз одговарајуће стимулације.
7) Основне мере и инструменти политике развоја инфраструктурних система су:
(1) заједничко обезбеђивање средстава за развој мреже државних путева из домаћих и иностраних извора (буџет Републике Србије преко ЈП „Путеви Србије” и кредитна инострана средстава и др.);
(2) заједничко обезбеђивање средстава за развој мреже локалних путева из домаћих и иностраних извора (средства јединица локалних самоуправа, буџет Републике Србије преко Ј.П. „Путеви Србије”, донације, кредитна инострана средстава и др.);
(3) заједничко обезбеђивање средстава (буџет Републике Србије, инострани кредити, стратешки партнери, средства јединица локалних самоуправа и др.) за реконструкцију постојеће и изградњу нове преносне и електродистрибутивне мреже, енергетске, телекомуникационе инфраструктуре, комуналне инфраструктуре, као и за развој систем управљања чврстим и течним отпадом;
(4) обезбеђивање средстава (буџет Републике Србије, страна средства и др.) за програме едукације у области енергетске ефикасности, управљања отпадом, заштите животне средине, инвестирања у сектор заштите и др.
8) Основне мере и инструменти политике развоја туризма су:
(1) развој маркетиншких активности на промоцији туристичке понуде и презентације туристичких потенцијала, активности и садржаја;
(2) заједничко повезивање и обезбеђивање подршке за конкурисање за коришћење средстава из ИПА фонда за развој туризма и комплементарних активности;
(3) укључивање цивилног сектора у одрживо коришћење и управљање природним и културним наслеђем. 
 
9) Основне мере и инструменти политике заштите животне средине и заштићених природног и културног наслеђа су:
(1) оснивање фондова за заштиту животне средине јединица локалне самоуправа;
(2) обезбеђивање заједничких средстава (буџет Републике Србије, донације и др.) за реализацију програма заштите животне средине, информисања и едукације становништва, као и за спровођење програма и пројеката заштите природних и непокретних културних добара;
(3) резервисање простора за планиране коридоре и објекте инфраструктурних система, туристичке просторе и друге јавне садржаје, до привођења планској намени; 
 
(4) прибављање земљишта за планиране објекте применом различитих модалитета инструмената и изградња у складу са правилима утврђеним овим планом и стриктно санкционисање евентуалне бесправне изградње.
За остваривање планских решења Просторног плана, на основу наведених мера и инструмената и појединих политика, дефинишу се конкретне акционе мере и инструменти: 
 
Планско-програмске:
1) израда програма за дугорочни развој пољопривреде и села;
2) израда планских докумeната у области шумарства – годишњи планови газдовања и посебне основе газдовања шумама;
3) израда плана развоја туризма са предлогом мера за организовање туристичких тура;
4) планска и техничка документација за инфраструктурне системе; 
 
5) израда одговарајућих урбанистичких планова за центар заједнице насеља; 
 
6) израда планова за проглашење ерозионих подручја и одбрану од поплава, синхронизовано за све три општине. 
 
Организационе:
1) промоција предузетништва и „простора” – локација;
2) удруживање пољопривредних произвођача;
3) перманентна едукација становништва и стална обука предузетника у погледу могућности развоја пословања;
4) унапређење организације надлежних општинских служби ради ефикасније контроле коришћења пољопривредног земљишта и успостављања агро-мониторинг система;
5) оснивање савремене мреже објеката за откуп пољопривредних производа;
6) формирање туристичко-информативних центара као промотивне подршке развоју туризма;
7) информисање јавности о квалитету вода, земљишта, ваздуха, буци и њеном штетном дејству у животној средини;
8) припрема и спровођење образовних програма и информисање пољопривредног становништва о принципима органске пољопривреде и утицајима пољопривреде на животну средину; 
 
9) формирање фонда за заштиту животне средине.
Економско-финансијске:
1) пореске олакшице и мере кредитно-монетарне политике (у функцији развоја малих и средњих предузећа, развоја пољопривреде, изградње инфраструктурних система и сл.);
2) средства локалних самоуправа за реализацију планских решења у инфраструктурном опремању развојних зона;
3) коришћење средстава из предприступних и структурних фондова ЕУ;
4) примена принципа „загађивач плаћа” по коме су сви садашњи и будући загађивачи дужни да надокнаде штету насталу загађивањем, као и коришћење средстава добијених на овај начин за инвестирање у заштиту животне средине; и
5) наплата накнада за коришћење природних вредности, одлагање отпада, за отпадне воде, за емисију загађујућих материја у ваздуху и др.; 
 
6) накнаде за коришћење заштићених подручја које наплаћује управљач заштићеног подручја, а користе се за спровођење плана управљања заштићеним подручјем. 
 
Нормативно-правне:
1) одлуке о изради урбанистичких планова и пројеката; 
 
2) одлуке о изради процена утицаја пројеката на животну средину;
3) одлуке о успостављању савременог катастарског премера и иновирању података по власницима, површинама и културама. 
 
Посебно се наглашава да су планови управљања и акта о унутрашњем реду заштићених подручја, урађени и донесени на основу Закона, основни инструменти примене ППППН НП „Тара”, те да ће се управљање простором у оквиру граница зштићених природних добара вршити у складу са наведеним плановима и актима. 
 
IV. УЧЕСНИЦИ У ОСТВАРИВАЊУ ПЛАНА
У складу са својим надлежностима и делокругом рада главни учесници у спровођењу ППППН НП „Тара” су: Управљачи природним добрима: Управе Националног парка „Тара”, Паркова природе и др., управе јединица локалних самоуправа са надлежним органима, републички ресорни органи и фондови, републичка јавна предузећа („Србијаводе”, „Путеви Србије”, „Железнице Србије”, „Србија шуме”; „Електропривреда Србије, „Електромрежа Србије”, „Србијагас”, „ПТТ саобраћаја Србија”, „Телеком Србија”); Агенција за страна улагања и промоцију извоза (SIEPA), Агенција за развој малих и средњих предузећа, оператори мобилне телефоније и кабловских система, јавна комунална предузећа, јавне установе и посебне организације; регионалне и локалне пословне асоцијације, домаће и стране банке, заинтересовани пословни субјекти, цивилни сектор (невладине организације), породична пољопривредна газдинства, и локално становништво.
Кључни учесници на републичком нивоу управљања су министарства са одговарајућим управама, дирекцијама и агенцијама за послове пољопривреде, шумарства, водопривреде, рударства, саобраћаја, енергетике, телекомуникација, привредног и регионалног развоја, туризма, услуга, просвете, здравствене заштите, социјалне заштите, културе, спорта, изградње објеката и заштите животне средине, затим јавна предузећа надлежна за послове водопривреде, електропривреде, шумарства, државне путеве, железничке пруге и телекомуникације, као и заводи надлежни за заштиту природе и споменика културе и други републички ресорни органи, организације, агенције и фондови.
Кључни учесници на регионалном нивоу управљања су регионалне привредне коморе, различите агенције, фондови и пословне асоцијације, а на локалном нивоу управљања локалне самоуправе, општинска јавна комунална предузећа, дирекције, агенције, фондови, месне заједнице.
Поред наведених учесника неопходно је организовати учешће других актера кроз разне облике партнерства јавног и приватног сектора: пословни (привредни) субјекти пословне асоцијације, невладине организације, удружења грађана и сл.
По усвајању Просторног плана подручја посебне намене Националног парка „Тара” у складу са Законом о планирању и изградњи („Службени гласник РС” бр. 72/09 и 81/09-исправка) донеће се Програм имплементације у року од 12 месеци од дана ступања на снагу овог просторног плана, као законом дефинисан документ за спровођење Просторног плана подручја посебне намене којим се утврђују мере и активности за спровођење просторног плана подручја посебне намене за раздобље од пет година. Орган надлежан за послове просторног планирања годишње ће Влади подносити извештаје о спровођењу Програма имплементације. Програм имплементације доноси Влада, а измене и допуне програма имплементације могу бити извршене и пре истека рока од пет година, на предлог органа надлежног за послове просторног планирања. 
 