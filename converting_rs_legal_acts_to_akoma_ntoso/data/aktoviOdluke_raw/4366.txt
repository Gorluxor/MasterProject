


	
	Zakon


	
			
			На основу члана 25. став 2. Уговора о оснивању Транспортне заједнице и Закључка Владе 05 број 110-7947/2019, објављује се Одлука Регионалног управног одбора Транспортне заједнице број 2091/3 о усвајању Правилника о запошљавању, условима рада и равномерној географској заступљености особља Сталног секретаријата Транспортне заједнице, Правилника о особљу Транспортне заједнице и конкурса за директора Сталног секретаријата Транспортне заједнице, донета 5. јуна 2019. године, као и Анекси 1, 2 и 3 који су саставни део Одлуке.
			
				
					
				
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			ОДЛУКА бр. 2019/3
			Регионалног управног одбора Транспортне заједнице од 5. јуна 2019
			"Службени гласник РС", број 57 од 9. августа 
			2019.
			у вези:
			– усвајања Правилника о запошљавању, условима рада и равномерној географској заступљености особља Сталног секретаријата Транспортне заједнице;
			– усвајања Правилника о особљу Транспортне заједнице;
			– усвајања конкурса за директора и заменика директора Сталног секретаријата Транспортне заједнице.
			Регионални управни одбор Транспортне заједнице,
			Имајући у виду Уговор о оснивању Транспортне заједнице, а посебно члан 24. (1) и члан 35. овог уговора,
			ДОНОСИ ОДЛУКУ:
			Члан 1.
			Усваја се Правилник о запошљавању, условима рада и равномерној географској заступљености особља Сталног секретаријата Транспортне заједнице, онако како је дат у Анексу I ове одлуке.
			Члан 2.
			Усваја се Правилник о особљу Транспортне заједнице, онако како је дат у Анексу II ове одлуке.
			Члан 3.
			Усвајају се конкурси за директора и заменика директора Сталног секретаријата Транспортне заједнице, који су приложени уз ову одлуку.
			Сачињено у Тирани, 5. јуна 2019. године.
			За Регионални управни одбор
			Председник
			АНЕКС IПРАВИЛНИК О ЗАПОШЉАВАЊУ, УСЛОВИМА РАДА И РАВНОМЕРНОЈ ГЕОГРАФСКОЈ ЗАСТУПЉЕНОСТИ ОСОБЉА СТАЛНОГ СЕКРЕТАРИЈАТА ТРАНСПОРТНЕ ЗАЈЕДНИЦЕ
			I. ОПШТЕ ОДРЕДБЕ
			1. Овим правилником се утврђују процедуре за запошљавање директора и свих заменика директора, као и особља Сталног секретаријата Транспортне заједнице („Секретаријат”), захтеви у погледу услова рада и равномерне географске заступљености особља, у складу са Уговором о оснивању Транспортне заједнице (у даљем тексту: „Уговор”).
			2. У случају неслагања између овог правилника и Уговора, примењују се одредбе Уговора.
			II. ЗАПОШЉАВАЊЕ ДИРЕКТОРА И ЗАМЕНИКА ДИРЕКТОРА СЕКРЕТАРИЈАТА
			3. Након добијања сагласности Регионалног управног одбора, расписује се конкурс за положај директора и заменика директора који се објављује у Европској унији („Унија”), као и у Странама потписницима Југоисточне Европе (Република Албанија, Босна и Херцеговина,  БЈР Македонија, Косово*, Црна Гора и Република Србија).
			4. Најмање 30 дана пре датума одржавања састанка Регионалног управног одбора на чијем  дневном реду се налази именовање директора или заменика директора, Европска комисија ће доставити предлог у коме се наводи предложен кандидат.
			5. Кандидат се именује у личном својству.
			6. Кандидат треба да буде држављанин једне од држава чланица Уније или једне од  Страна потписница Југоисточне Европе.
			7. Предлог Европске комисије ће бити прописно образложен с обзиром на одговорности директора, односно заменика директора. Треба да садржи опис квалификација и искуства кандидата, и да буде дат на основу његове/њене претходне сагласности да буде именован.
			8. Свака Уговорна страна може да изрази свој став о предлогу. Ако се то уради у писаној форми пре састанка Регионалног управног одбора, председавајући Регионалног управног одбора („Председавајући”) објављује релевантну изјаву током састанка.
			9. Регионални управни одбор може да тражи  да се с предложеним кандидатом обави разговор на састанку пре доношења одлуке о именовању. Председавајући унапред предлаже аd hoc оперативна правила за обављање разговора (временски оквир, број питања, итд.).
			10. Након консултација са Саветом министара, Регионални управни одбор одлучује о именовању директора и заменика директора једногласном одлуком у складу са чланом 24. став 3. Уговора.
			11. Регионални управни одбор у својој одлуци наводи датум од када постављење почиње.
			12. У року од седам календарских дана од одлуке Регионалног управног одбора, председавајући издаје Акт о именовању који с друге стране потписује директор, односно заменик директора.
			–––––––––––––––
			*	Ова ознака не прејудицира ставове о статусу, и у складу је са Резолуцијом 1244 (1999) и Мишљењем МСП о проглашењу независности Косова.
			III. ЗАПОШЉАВАЊЕ ОСОБЉА СЕКРЕТАРИЈАТА
			Опште одредбе
			13. Запошљавање особља Секретаријата заснива се кумулативно на следећим основним начелима:
			– транспарентност изборног поступака;
			– недискриминација;
			– конкуренција и стручност;
			– родна равноправност; и
			– равномерна географска заступљеност.
			14. Регионални управни одбор усваја организациону шему Секретаријата, на основу предлога директора.
			15. Свако лице које је држављанин једне од уговорних страна може да се пријави на конкурс за било које место у Секретаријату.
			16. Кандидати подносе пријаве на конкурс у свом личном својству.
			17. Секретаријат је одговоран за организацију изборног поступка у складу са овим правилником. Секретаријат може да ангажује спољне консултанте за помоћ у раду у било којој фази изборног поступка.
			18. Особље, с изузетком заменика директора, бира и именује директор.
			19. После изборног поступка, пре званичног именовања обавезно се прибавља уверење квалификованог лекара којег је одредио директор којим се потврђује да изабрани кандидат поседује одговарајућу физичку спремност која је потребна за радно место.
			20. Сви чланови особља се постављају на одређено време, након пробног рада у складу са овим правилником, које може да се продужава.
			21. Пробни рад у трајању од шест месеци од именовања предвиђен је се за сва радна места. У складу са тачком 23 (б), трајање пробног рада може да се продужи за највише шест месеци.
			22. Трајање претходног рада у Секретаријату на месту сталног службеника може се, у целости или делимично, урачунати у трајање пробног рада. Ово може да се примени када се главне дужности из описа претходног радног места подударају с дужностима из описа радног места на које се службеник именује у складу са овим правилником.
			23. Током петог месеца периода пробног рада, непосредно надређени службеника на пробном раду сачињава извештај о његовој компетентности, ефикасности и понашању. У извештају се даје препорука:
			(а) да се потврди именовање службеника;
			(б) да се период пробног рада службеника продужи за највише шест месеци; или
			(ц) да се раскине уговор са службеником.
			24. Извештај из тачке 23 се шаље пре краја петог месеца директору који доноси одлуку.
			25. Трајање пробног рада се урачунава у укупно трајање именовања.
			26. На предлог једне Уговорне стране, директор, у консултацији са Европском комисијом, може да именује упућеног експерта из те Уговорне стране на период до три године, под условом да постоје административне и финансијске могућности. Директор усваја детаљна правила у вези статуса упућених експерата.
			Транспарентност и изборни поступак
			27. Секретаријат покреће изборни поступак објављивањем конкурса у којем се наводе критеријуми који се односе на опште и посебне компетенције и кључне квалификације које се траже, као и могуће трајање именовања, функција и главни кораци изборног поступка.
			28. Сви огласи за слободна радна места се објављују на енглеском језику на веб страници Секретаријата, као и у међународној и специјалистичкој штампи најмање два месеца (за директора и заменика директора), односно месец дана (за остале службенике) пре почетка релевантног изборног поступка. Информације се такође упућују свим уговорним странама.
			29. Директор може да одреди информације, уз поштовање њихове поверљивости, које ће бити објављене само кандидатима који су ушли у ужи избор. Такве информације се, међутим, не могу односити на сам опис посла.
			30. У изборном поступку, директору помаже Изборна комисија, у чијем саставу су најмање четири члана: директор, један представник Председништва и два представника Европске комисије. У састав Изборне комисије се може укључити и остало особље Секретаријата. У посебним случајевима, нарочито у поступцима избора експерата, може се именовати још један додатни спољни члан на предлог Европске комисије.
			31. Изборна комисија оцењује пријаве и одређује, за свако слободно радно место, ужи избор кандидата који испуњавају услове прихватљивости и најбоље одговарају критеријумима избора који су наведени у објављеном конкурсу.
			32. Изборна комисија позива кандидате који су ушли у ужи избор на разговор.
			33. Ако изборна комисија нађе за потребно, може да одлучи да позове кандидате који су ушли у ужи избор на писмено тестирање које ће се одржати истог дана када и разговори. Садржај тестова се одређује у складу са нивоом и профилом места за које се конкурише. Писани тестови, прилагођени профилу радног места,  садрже најмање следеће компоненте:
			a) опште способности и познавање језика у мери потребној за обављање дужности и посебне компетенције у вези с релевантним профилом, и
			b) оцену квалитета стила писања и презентовања.
			34. На основу кандидата који су ушли у ужи избор и узимајући у обзир резултате разговора, директор може да утврди резервну листу. Ова резервна листа важи највише 12 месеци од дана утврђивања а њено важење може да се продужи одлуком директора.
			35. Исход изборног поступка изражава се у писаном облику у протоколу који потписују чланови изборне комисије. Подносиоци пријава се обавештавају о исходу изборног поступка.
			36. Све Уговорне стране имају право да, на писмени захтев упућен директору, добију копију било којег протокола из тачке 35.
			Недискриминација
			37. Забрањена је дискриминација по било ком основу у изборном поступку.
			38. Сва радна места једнако су отворена за жене и мушкарце, без обзира на веру, националност, расу или убеђења.
			Конкуренција и стручност
			39. Ниједно посебно радно место неће бити резервирано за одређена лица и/или грађане било које Уговорне стране.
			40. Приликом запошљавања особља, директор ће првенствено водити рачуна о потреби добијања услуга од особа с највишим стандардима компетентности и интегритета. У сваком опису посла у објављеним конкурсима морају јасно да се наведу формални услови који се односе на образовање, искуство, познавање језика итд.
			41. Конкурси су отворени за интерне кандидате и све друге подносиоце пријава, по принципу једнаких шанси. Међу кандидатима са једнаким квалификацијама и искуством, предност се даје интерним кандидатима.
			IV. УСЛОВИ РАДА ОСОБЉА
			42. Директор се стара да, у складу с буџетом Секретаријата и у складу с буџетским правилима и одлукама институција установљених Уговором, особље Секретаријата има потребне радне услове у погледу опреме, радног простора, приступа расположивим информацијама, итд.
			43. Сваки службеник Секретаријата има право да тражи од директора да се побољшају његови, односно њени радни услови. Захтев мора бити прописно образложен. У случају да захтев не може да се испуни, директор или други овлашћени члан особља даће службенику одговарајући одговор у писаном облику.
			44. Директор може да донесе интерна правила о условима рада у складу с тачкама 42. и 43.
			V. РАВНОМЕРНА ГЕОГРАФСКА ЗАСТУПЉЕНОСТ ОСОБЉА
			45. Директор осигурава правичну расподелу радних места међу држављанима Уговорних страна, у мери у којој је то могуће и у складу с интересима Секретаријата.
			VI. ЗАВРШНЕ ОДРЕДБЕ
			46. Овај правилник ступа на снагу даном усвајања од стране Регионалног управног одбора.
			АНЕКС IIПРАВИЛНИК О ОСОБЉУ ТРАНСПОРТНЕ ЗАЈЕДНИЦЕ
			1. ЦИЉ
			Овим правилником о особљу утврђују се услови рада особља Сталног секретаријата Транспортне заједнице. Он чини саставни део индивидуалних уговора о раду, осим ако је другачије одређено овим Правилником о особљу.
			2. ДЕФИНИЦИЈЕ И ПРИМЕНЉИВОСТ
			2.1. Дефиниције
			1) „Уговорне стране” означава уговорне стране Уговора о оснивању Транспортне заједнице, односно Европска унија и Стране потписнице Југоисточне Европе (Република Албанија, Босна и Херцеговина, БЈР Северна Македонија, Косово*, Црна Гора и Република Србија);
			2) „Управни одбор” означава Регионални управни одбор Транспортне заједнице;
			3) „Секретаријат”  означава Стални секретаријат Транспортне заједнице;
			4) „Директор” означава директора Секретаријата;
			5) „чланови особља” означавају све службенике Секретаријата, односно директора, заменик директора и све друге особе из уговорних страна стално запослене у Секретаријату у складу са овим Правилником о особљу, и привремено распоређене особе;
			6) „локално особље” означава лица, изузев чланова особља, које Секретаријат у Републици Србији ангажује за обављање техничких послова као што су одржавање, чишћење, вожња итд.;
			7) „привремено распоређени стручњаци” означава особље које су њихове владе или међународне организације привремено распоредили на неки задатак у оквиру Секретаријата;
			8) „Споразум о седишту” означава Споразум између Републике Србије и Транспортне заједнице у вези седишта Секретаријата;
			9) „правилник о запошљавању, условима рада и равномерној географској заступљености” значи правилник о запошљавању, условима рада и равномерној географској заступљености особља Сталног секретаријата Транспортне заједнице;
			10) „психолошко узнемиравање” значи свако непримерено понашање које се дешава током одређеног временског периода, које се понавља или је системско и укључује физичко понашање, говорни или писани језик, гестове или друга дела која су намерна и која могу нарушити личност, достојанство или физички или психички интегритет било које особе;
			11) „сексуално узнемиравање” значи понашање везано за пол које је нежељено од стране особе на коју је усмерено и које има за циљ или последицу вређање те особе или стварање застрашујућег, непријатељског, увредљивог или узнемирујућег окружења. Сексуално узнемиравање третира се као дискриминација на основу пола;
			12) „Непрописно понашање директора” значи:
			(а) када директор задржава, делимично или у потпуности, плату члана особља и ако је кашњење дуже од 15 радних дана;
			(б) када директор крши услове запошљавања одређене у уговору о раду; или
			(ц) када директор изврши напад или озбиљну клевету у односу на члана особља;
			13) „непрописно понашање члана особља“ значи:
			(а) неоправдано одбијање члана особља да изврши одређене задатке које му додели директор или други надређени чланова особља, при чему је члан особља већ најмање једном био писмено упозорен због сличног непоступања;
			(б) извршење кривичног дела;
			(ц) напуштање радног места, односно када је члан особља одсутан без одобрења или без задовољавајућег објашњења више од седам радних дана;
			(д) психолошко или сексуално узнемиравање;
			(е) свако понашање за које се разумно може очекивати да ће довести или је довело до озбиљне јавне дискредитације Транспортне заједнице;  
			(ф) свако коришћење или покушај коришћења положаја особља у Секретаријату за његову или њену личну корист; или
			(г) било који облик злоупотребе средстава Транспортне заједнице.
			–––––––––––––––
			*	Ова ознака не прејудицира ставове о статусу, и у складу је са Резолуцијом 1244 (1999) и Мишљењем МСП о проглашењу независности Косова
			2.2. Применљивост
			(a) Овај правилник о особљу примењује се на чланове особља и не примењује се на локално особље.
			(b) Привремено распоређени стручњаци имају посебне аранжмане који се регулишу уговором између Секретаријата и владе или међународне организације која их је распоредила. Директор у сваком појединачном случају одлучује о обиму примене овог правилника о особљу на привремено распоређене особе.
			3. ДУЖНОСТИ, ОБАВЕЗЕ И ПРИВИЛЕГИЈЕ
			3.1. Међународни карактер рада
			Прихватањем свог именовања, чланови особља се обавезују да ће обављати своје функције и регулисати своје понашање искључиво у интересу Транспортне заједнице. Они подлежу ауторитету директора и одговорни су њему или њој у вршењу својих функција. У обављању својих дужности они не траже нити прихватају инструкције од било које владе, међународне организације или другог органа ван Транспортне заједнице.
			3.2. Понашање
			(a) Чланови особља ће се увек понашати на начин који је примерен међународном статусу Транспортне заједнице. Привилегије и имунитети који се примењују у складу са Споразумом о седишту додељују се у интересу Транспортне заједнице.
			(b) Чланови особља не смеју, у обављању својих дужности и осим како је предвиђено у даљем тексту, да се баве било којим питањем у којем, директно или индиректно, имају било какав лични интерес а што би довело до нарушавања њихове независности, а посебно породичних или финансијских интереса.
			(c) Сваки члан особља коме је припало, у обављању својих дужности, да се бави питањем из тачке (б) овог одељка, одмах ће о томе обавестити директора. Директор предузима све одговарајуће мере и може посебно ослободити члана особља од одговорности за то питање.
			(d) Чланови особља не могу ни задржати нити стицати, директно или индиректно, у предузећима која потпадају под надлежност Транспортне заједнице или која послују с њом, било који интерес такве врсте или размера да би могли нарушити њихову независност у обављању својих дужности.
			(e) Члан особља који прими налоге за које сматра да су неправилни или би могли изазвати озбиљне потешкоће, о томе обавештава свог непосредно надређеног. Уколико непосредно надређени потврди налоге а члан особља сматра да таква потврда не представља разуман одговор на основе његове или њене забринутости, члан особља упућује питање у писаној форми оном који се  хијерархијски налази одмах изнад непосредно надређеног. Ако и он потврди налоге у писаној форми, члан особља их извршава, осим ако су очигледно незаконити или представљају кршење релевантних сигурносних стандарда.
			Ако непосредно надређени сматра да се налози морају извршити одмах, члан особља их извршава, осим ако су очигледно незаконити или представљају кршење релевантних сигурносних стандарда. На захтев члана особља, непосредно надређени је дужан да изда такве налоге у писаној форми.
			(f) Сваки члан особља који, у току обављања својих дужности или у вези с обављањем својих дужности сазна за чињенице које доводе до претпоставке о постојању могуће незаконите активности, укључујући превару или корупцију, штетне за интересе Транспортне заједнице или за понашања која се односе на обављање професионалних дужности која могу представљати озбиљно непоштовање обавеза особља, без одлагања обавештава директора или, ако он или она то сматра корисним, председавајућег Управног одбора или Европску канцеларију за сузбијање превара (ОЛАФ).
			(g) Чланови особља неће трпети никакве штетне последице од стране Транспортне заједнице као резултат саопштавања информација из тачака (е) и (ф) овог одељка, под условом да су поступали разумно и поштено.
			3.3. Спољне активности
			(a) Чланови особља не смеју да обављају никакве активности изван Транспортне заједнице које нису у складу с правилним обављањем њихових дужности, или могу изазвати сукоб између личних интереса и интереса Транспортне заједнице, или могу проузроковати штету угледу Транспортне заједнице. 
			(b) Чланови особља не смеју да обављају никакве плаћене активности изван Транспортне заједнице без претходног писменог одобрења директора.
			(c) Члан особља који има удео, директно или индиректно, у компанији која је укључена у сектор транспорта, који му омогућава да утиче на управљање компанијом, мора о томе да обавести директора писаним путем. Ако је то случај са директором, он или она ће обавестити Председништво Управног одбора.
			3.4. Узнемиравање
			Чланови особља ће се уздржавати од било којег облика психолошког или сексуалног узнемиравања. Члан особља који је био жртва психолошког или сексуалног узнемиравања неће трпети никакве штетне последице од стране Секретаријата. Члан особља, који је сведочио о психолошком или сексуалном узнемиравању, неће трпети никакве штетне последице од стране Секретаријата, под условом да је он или она поступао/поступала поштено.
			3.5. Коришћење и објављивање информација
			(a) Чланови особља ће поступати с неопходном дискрецијом у свим питањима службеног деловања. Они неће, осим у обављању својих дужности или уз одобрење директора, саопштавати било којој особи необјављене информације које су им познате због њиховог службеног положаја, нити ће у било ком тренутку користити те информације за било какву личну корист, укључујући финансијску корист. Та дужност ће и даље бити обавезујућа за чланове особља након престанка њиховог рада.
			(b) Чланови особља неће објављивати, изазвати објављивање или помагати у објављивању било којег материјала који се односи на Транспортну заједницу или доставити јавно обраћање у име Транспортне заједнице, осим у току обављања својих дужности или уз одобрење директора.
			(c) Службену комуникацију у име Транспортне заједнице обавља директор или изричито овлашћени чланови особља.
			3.6.  Својинска права и коришћење информационих технологија
			(a) Сва права, укључујући власништво, ауторска права и патентна права у односу на било који рад који обављају чланови особља у оквиру својих службених дужности, припадају Транспортној заједници.
			(b) Сви ресурси које је Транспортна заједница ставила на располагање члановима особља у сврху испуњавања њихових одговорности, укључујући, али не ограничавајући се на предмете, документе, напомене и кореспонденцију, користе се искључиво у те сврхе.
			(c) Када користе информациону технологију Транспортне заједнице, чланови особља неће на захтев прикупљати или дистрибуирати незаконите материјале или садржаје који могу да штете угледу Транспортне заједнице.
			3.7. Почасти и поклони
			(a) Чланови особља неће, поводом својих дужности, прихватати нити нудити никакве почасти, одликовања, услуге, поклоне или накнаду од било које владе, међународне организације или било ког другог извора изван Секретаријата, што је неспојиво с њиховим статусом међународних државних службеника. Члановима особља којима су понуђене или који приме такве почасти, одликовања, услуге, поклон или накнаду, одмах ће то пријавити директору. Поклони које службеници примају у званичном својству постају власништво Транспортне заједнице, чувају се у просторијама Секретаријата и уврштавају се у индекс састављен за ту сврху.
			(b) Тачка (а) овог одељка не примењује се на предмете мале вредности који су, како је очигледно по њиховој природи, пружени као уобичајена пракса љубазности као што су оловке, торбе, фасцикле итд.
			4. ЗАПОШЉАВАЊЕ
			4.1. Правила о запошљавању
			Чланови особља се запошљавају у складу са правилима о запошљавању, условима рада и равномерној географској заступљености.
			4.2. Услови
			(a) Од највећег значаја у запошљавању чланова особља је неопходност обезбеђивања високих стандарда компетентности, ефикасности и интегритета које захтева Транспортна заједница.
			(b) За запошљавање у својству члана особља неопходно је најмање:
			i. ниво вишег образовања који се потврђује дипломом, или ниво средњег образовања који се потврђује дипломом која даје могућност приступа вишем образовању, и одговарајуће стручно искуство од најмање пет година или, ако је то оправдано у интересу посла, стручна обука или стручно искуство на еквивалентном нивоу; или ниво образовања који одговара завршеним факултетским студијама у трајању од најмање три године који се потврђује дипломом, или ако је то оправдано у интересу посла, стручна обука на еквивалентном нивоу;
			ii. да је држављанин једне од држава чланица Европске уније или једне од Страна потписница Југоисточне Европе, и ужива пуна права по основу држављанства;
			iii. испуњавање свих законски прописаних обавеза у вези служења војног рока;
			iv. одговарајуће карактерне референце које се односе на подобност члана особља за обављање његових или њених дужности; и
			v. потврда квалификованог лекара да члан особља поседује степен физичке спремности који је потребан за радно место.
			4.3. Уговор о раду
			(a) Услови запошљавања члана особља уређују се уговором о раду који потписују директор и члан особља. Уговоре о раду за директора и заменике директора потписује председништво Управног одбора.
			(b) Уговор о раду мора, као минимум, да садржи:
			i. име и регистровану адресу Секретаријата;
			ii. име и регистровану адресу члана особља;
			iii. место запослења, тј. уобичајено место боравка члана особља непосредно пре преузимања дужности у Секретаријату;
			iv. датум почетка именовања;
			v. трајање именовања;
			vi. редовно радно место;
			vii. назив радног места;
			viii. укупна припадајућа накнада за именовање;
			ix. услови пробног рада;
			x. право на годишњи одмор;
			xi. број радних сати недељно; и
			xii. списак докумената који се прилажу уз уговор о раду, укључујући овај Правилник о особљу, и оне који се односе на регулисање радног односа.
			4.4.  Опис радног места
			(a) За свако место у Секретаријату израђује се опис радног места у којем се одређује интерна класификација радног места, линија извештавања, дужности и одговорности и потребне компетенције и квалификације. Директор одобрава опис посла и он се прилаже уз уговор о раду.
			(b) Директор може да суспендује, уз одговарајуће образложење, било коју од дужности и одговорности члана особља. Ово, међутим, не може утицати на плату члана особља.
			4.5. Замена
			(a) Директор може да именује замену у случају његовог или њеног одсуства, због административних разлога и разлога финансијског управљања. Таквим именовањем се аутоматски не преносе права у вези са извршењем буџета Транспортне заједнице.
			(b) Директор може да именује замену за чланове особља током њиховог одсуства дужег од три радна дана. У том року, одговорни члан особља се именује по ad hoc основи.
			4.6. Општи захтеви везани за рад
			(a) Чланови особља ће савесно испуњавати своје дужности и одговорности и строго ће се придржавати свих упутстава и смерница које је дао директор и други надређени или надзорници. Чланови особља редовно извештавају директора о својим активностима.
			(b) Директор може да додели, било привремено или трајно, дужности и одговорности члану особља које одговарају образовању, обучености и способностима члана особља и које су разумне у смислу одговарајућег описа радног места.
			(c) Чланови особља могу писмено да изразе своје неслагање са било којим задатком уколико сматрају да то није у складу са захтевима из тачке (б) овог одељка.
			4.7. Оцена учинка и дијалог између особља
			(a) Учинак сваког члана особља се оцењује у периодичним интервалима, најмање једном годишње, у складу са начелима способности, ефикасности и понашања на раду.
			(b) Извештаје о учинку, укључујући коментаре и препоруке, сачињавају  непосредни руководиоци, у писаној форми. Годишњи извештај се износи и разматра с релевантним чланом особља,  који уз њега може да приложи своје коментаре које сматра релевантним, које потписује и ставља датум.
			4.8. Именовања и продужења именовања 
			(a) Именовања и продужења именовања се одобравају на одређени рок који одређује директор и она се могу обновити. Именовање на одређено време траје до датума који је наведен у уговору о раду. Из именовања или продужења именовања на одређено време не произлазе никакве обавезе нити права на продужење или даље продужење или превођење у другу врсту именовања.
			(b) Директор ће писаним путем обавестити члана особља, најмање три месеца пре истека уговора о раду, да ли се нуди обнова уговора о раду и, ако је то случај, под којим условима. Чланови особља којима се нуди обнова именовања обавештавају директора у писаној форми, у року од месец дана од пријема понуде, да ли прихватају понуду или не. У супротном, директор може сматрати да је понуда одбијена.
			(c) Директор и заменик директора се именује на период од највише три године и може се обновити највише два пута.
			4.9. Пробни рад
			(a) Уз именовања је обавезан пробни рад како је предвиђено правилником о запошљавању, условима рада и равномерној географској заступљености и додатним условима који могу бити наведени у уговору о раду.
			(b) У пробни рад се урачунавају само радни дани ефективно проведени на радном месту током пробног рада. У случају одсуства члана особља са радног места дужег од 15 радних дана, пробни рад се аутоматски продужава за одговарајући број радних дана који члан особља није био на радном месту.
			(c) Током пробног рада, члан особља може раскинути уговор о раду уз отказни рок од месец дана.
			(d) Током пробног рада, директор може да раскине уговор о раду са отказним роком од месец дана, ако се процени да је рад члана особља незадовољавајући. Директор, такође, може одмах да раскине уговор о раду, под условом да су исплаћене све доспеле плате, укључујући за отказни рок. У супротном, учинак члана особља оцењује његовог или њен надзорник у складу са тачкама 23 и 24 правилника о запошљавању, условима рада и равномерној географској заступљености. На основу извештаја о оцени учинка, именовање се потврђује или престаје с тренутним дејством или се пробни рад продужава за највише шест месеци.
			(e) Ако директор не донесе одлуку до краја трајања пробног рада, именовање се сматра потврђеним.
			5. РАДНО ВРЕМЕ И РАД СА СКРАЋЕНИМ РАДНИМ ВРЕМЕНОМ
			5.1.  Одређивање радног времена
			(a) Уобичајена радна недеља се састоји од пет радних дана, од понедељка до петка, са осам радних сати сваког дана за особље запослено с пуним радним временом, укључујући и обавезну паузу од 30 минута. Чланови особља почињу свој радни дан најкасније у 9.00 часова.
			(b) Радно време привремено распоређених стручњака регулише се уговорима између Секретаријата и владе или међународне организације која га је распоредила, узимајући у обзир њихове дужности током периода привременог распоређивања у Секретаријат.
			(c) Директор доноси правилник о флексибилном коришћењу радног времена у оквиру редовне радне недеље.
			(d) Никаква надокнада се не даје за вишак сати на раду у односу на утврђену радну недељу, осим како је предвиђено у тачки (е) овог одељка.
			(e) Чланови особља који су, због захтева посла, непосредно добили упутства од свог надзорника, а по одобрењу директора, да раде прековремено и који су то прихватили, добијају накнаду. Накнада се даје у виду слободних дана, који се одобравају на бази један сат за сваки сат прековременог рада. За рад који се обавља након 20.00 часова, викендом и за време државних празника, накнада ће бити у сразмери 1,5 сат за сваки сат рада. Чланови особља ће водити евиденцију о извршеном прековременом раду, коју оверава надзорник који је тражио прековремени рад. Накнаду за прековремени рад у виду слободних дана, члан особља користи у року од два месеца од прековременог рада. Уколико се накнада за прековремени рад не искористи у том периоду, губи се право на њу. У сваком случају, на сву неискоришћену накнаду за прековремени рад, право истиче до краја сваке календарске године. Прековремени рад не сме бити дужи од 20 сати месечно, осим ако је то оправдано у изузетним ситуацијама и уз образложено писмено одобрење директора.
			5.2. Рад са скраћеним радним временом
			(a) Чланови особља могу да траже одобрење за рад са скраћеним радним временом. Директор може да за то да одобрење ако је то у складу са интересима Секретаријата. Члановима особља ће бити одобрено да раде са скраћеним радним временом у следећим случајевима:
			i. ради старања о детету млађем од девет година;
			ii. ради старања о детету старом између девет и дванаест година, ако скраћење радног времена није веће од 20% од нормалног радног времена;
			iii. ради старања о брачном другу, сроднику у узлазној линији, сроднику у силазној линији сродства, брату или сестри који су тешко болесни или особе са инвалидитетом;
			iv. ради учествовања у даљој обуци, или
			v. после 58 година старости, током последњих пет година пре пензионисања.
			(b) Када се тражи рад са скраћеним радним временом ради учешћа у даљој обуци или од 58. године живота, директор може да ускрати одобрење или одложити датум његовог почетка само у изузетним околностима и због општих важних разлога везаних за рад. Када се остварује право на одобравање ради старања о брачном другу, сроднику у силазној линији, брату или сестри, који су тешко болесни или су особе са инвалидитетом, или ради учествовања у даљој обуци, укупан број таквих периода неће бити дужи од шест месеци за време трајања запослења у Секретаријату.
			6. ПРЕСТАНАК УГОВОРА О РАДУ
			Уговор о раду се раскиду у складу са следећим условима и у следећем облику:
			(a) током пробног рада: уз препоручено писмо о раскиду;
			(b) по истеку његовог трајања: под условима утврђеним у тачки (б) одељка 4.8;
			(c) узајамним споразумом: уз писмену белешку, потписану од стране члана особља и директора;
			(d) непрописно понашање члана особља: уз препоручено писмо о раскиду;
			(e) непрописно понашање директора: уз препоручено писмо о раскиду;
			(f) незадовољавајући стручни учинак (некомпетентност): уз препоручено писмо о раскиду;
			(g) реструктурирање или недостатак средстава: уз препоручено писмо о раскиду;
			(h) здравствени разлози: уз препоручено писмо о раскиду;
			(i) достизање старосне границе за одлазак у пензију: уз препоручено писмо о раскиду.
			7. ПРЕВРЕМЕНИ РАСКИД УГОВОРА ОД СТРАНЕ ЧЛАНА ОСОБЉА
			(a) Чланови особља могу да затраже раскид свог уговора о раду уз отказни рок од два месеца. Директор и члан особља могу да се договоре о краћем отказном року и другим посебним условима раскида.
			(b) Чланови особља могу да раскину уговор о раду без отказног рока у случају утврђеног непрописног понашања директора. Право на раскид уговора о раду по овом основу престаје након два месеца од релевантног непрописног понашања.
			(c) Чланови особља, након подношења медицинских доказа, могу да раскину уговор о раду са отказним роком од месец дана, ако њихово здравље не дозвољава даље обављање њихових дужности. Члан особља може да се сагласи са превременим раскидом уз исплату за одговарајући период.
			8. ПРЕВРЕМЕНИ РАСКИД УГОВОРА ОД СТРАНЕ ДИРЕКТОРА
			(a) Директор може да раскине уговор о раду без отказног рока у случају утврђеног непрописног понашања члана особља.
			(b) Директор може да раскине уговор о раду са отказним роком од три месеца у случају показане незадовољавајуће стручне компетентности у односу на опис посла за релевантну позицију и додељене задатке. Пре доношења одлуке о таквом раскиду, директор доставља писмено обавештење са конкретним разлозима и разумним роком за побољшање компетентности, које не може бити краћи од једног месеца ефективног рада. Директор ће такође затражити писана образложења од члана особља. Члан особља ће поднети образложење у року од пет радних дана након пријема захтева. Уколико члан особља не достави писано образложење у року од пет радних дана по пријему захтева, директор може донети одлуку на основу преосталих доступних информација.
			(c) Директор може да раскине уговор о раду на основу одлуке Управног одбора у вези са реструктурирањем, недостатком средстава или смањивањем броја запослених. У таквим случајевима, отказни рокови не могу бити краћи од три месеца.
			(d) Директор може да раскине уговор о раду најраније шест месеци након заснивања радног односа, уз потврду квалификованог лекара да је члан особља, из здравствених разлога, трајно неспособан за даљи рад у складу са својим квалификацијама. Раскид се врши уз отказни рок од два месеца. Директор може да се сагласи са превременим раскидом уз исплату за одговарајући период.
			(e) Директор може да раскине уговор о раду без отказног рока када члан особља достигне старосну границу за одлазак у пензију.
			9.  НАКНАДЕ, ПУТНИ ТРОШКОВИ И ТРОШКОВИ СЕЛИДБЕ
			9.1. Плате
			(a) Скала плата која одговара класификацији радних места у Секретаријату дата је у Додатку овог Правилника о особљу и Управни одбор је редовно ревидира да би се осигурало да остане конкурентна и у складу са захтевима Секретаријата.
			(b) Плате се исплаћују месечно, 12 пута годишње. Накнада предвиђена уговором о запошљавању обухвата сва припадајућа права чланова особља која се односе на накнаду за рад, укључујући, али не ограничавајући се на време проведено у путовању како је описано у овом Правилнику о особљу и другим релевантним правилницима.
			9.2. Путни трошкови
			(a) Члан особља који путује на задатак и има одговарајући путни налог има право на накнаду путних трошкова и дневнице у складу са правилником за путовања.
			(b) Такво путовање може да се обавља у вези са:
			i. именовањем;
			ii. преласка на друго место службе у Транспортној заједници;
			iii. службеног посла и
			iv. престанка уговора о раду.
			9.3. 	Трошкови пресељења
			Транспортна заједница ће надокнадити трошкове особља које се запошљава и чланова њихових породица везаних за пресељење у седиште Секретаријата ради ступања на посао и везаних за повратак у место одакле су се запослили по престанку уговора о раду. Управни одбор утврђује детаљни правилник о надокнади трошкова пресељења.
			10. ОДМОР И СЛОБОДНИ ДАНИ
			10.1. Званични празници
			Званични празници су празници предвиђени националним законодавством на месту рада. Директор издаје списак службених празника на крају сваке календарске године за наредну годину. Чланови особља могу, уз претходну сагласност директора, да замењују до три празника годишње из личних или верских разлога. Директор осигурава да такве замене неће негативно утицати на функционирање Секретаријата.
			10.2. Годишњи одмор
			(a) Чланови особља имају годишњи одмор у трајању једнаком збиру од два и по радна дана месечно. Годишњи одмор се може акумулирати до 31. марта наредне године. Акумулирани дани одмора из претходне године, који се не искористи до 31. марта наредне године, се губе.
			(b) Годишњи одмор може да се користи на дан и на пола дана. Одобрава га директор по договору са надзорником. Директор, у складу са потребама посла, даје сваком запосленом прилику да искористи годишњи одмор на који има право.
			(c) Акумулирани годишњи одмор се искоришћава у оквиру отказног рока.
			10.3. Боловање
			(a) Члановима особља се одобрава боловање које није дуже од шест месеци током било које три узастопне године. Током прва три месеца се прима пуна плата, а током друга три месеца половина плате. У било којем периоду од 12 узастопних месеци уобичајено се не одобрава више од три месеца боловања са пуном платом и три месеца боловања са пола плате.
			(b) Члан особља који је одсутан са посла због болести дуже од једног радног дана треба да поднесе лекарско уверење у коме се наводи вероватно трајање његове или њене спречености за рад. За одсуство у понедељак или петак потребно је лекарско уверење. Боловање без лекарског уверења може се користити највише два пута у периоду од шест месеци.
			10.4. Породиљско одсуство
			(a) Женски чланови особља имају укупно 16 недеља породиљског одсуства уз пуну плату. Породиљско одсуство може почети најраније осам недеља пре очекиваног датума порођаја након подношења лекарског уверења о очекиваном датуму порођаја. У случају озбиљне опасности за мајку или дете, породиљско одсуство може да почне раније, по подношењу лекарског уверења у коме се препоручује раније породиљско одсуство. Породиљско одсуство не може почети касније од четири недеље пре очекиваног датума порођаја.
			(b) Породиљско одсуство после порођаја продужава се осам недеља од датума порођаја. Овај период се продужава за трајање неискоришћеног периода породиљског одсуства пре датума порођаја. У случају превременог порођаја, вишеструког порођаја или царског реза, породиљско одсуство после порођаја продужава се 12 недеља од датума порођаја.
			10.5. Одсуство због смртног случаја
			Чланови особља имају укупно пет радних дана посебног одсуства с пуном платом годишње у случају смрти брачног друга, детета, родитеља или других блиских сродника који су живели у истом домаћинству с чланом особља.
			10.6. Посебно плаћено одсуство
			(а) Члановима особља се може одобрити посебно плаћено одсуство у следећим случајевима:
			i. за венчање члана особља: пет узастопних радних дана;
			ii. за венчање детета: два узастопна радна дана;
			iii. за рођење детета: десет узастопних радних дана, који се користе током 14 недеља од датума рођења;
			iv. промена пребивалишта члана особља: два узастопна радна дана.
			(б) До 10 радних дана посебног плаћеног одсуства годишње може се одобрити за образовне сврхе у корист Транспортне заједнице.
			10.7. Посебно неплаћено одсуство
			Изузетно, члановима особља се може одобрити посебно неплаћено одсуство по дискреционој одлуци директора, који узима у обзир интересе Секретаријата. Директор одлучује о условима и трајању посебног неплаћеног одсуства у сваком појединачном случају на основу молбе члана особља, узимајући у обзир интересе Секретаријата.
			10.8. Одсуство по основу деце
			Чланови особља имају два радна дана годишње годишњег одмора за свако дете које имају.
			10.9. Одсуство за путовања кући
			Чланови особља ће имати два радна дана годишње годишњег одмора за путовање до места из кога су запослени, осим када је то место истовремено и место седишта Секретаријата.
			10.10. Одсуство по основу минулог рада
			Чланови особља имају један додатни радни дан годишњег одмора годишње након сваких пет година рада Секретаријату.
			10.11. Неодобрено одсуство
			Трајање неодобреног одсуствовања с посла се члану особља одузима од прековременог рада, ако га има, или његовог или њеног годишњег одмора. Ако члан особља нема припадајући годишњи одмор, он или она неће примати плату за период неодобреног одсуствовања. Овим се не искључују било какве дисциплинске мере.
			11. ПРАВИЛА У ВЕЗИ ОДЛАСКА У ПЕНЗИЈУ
			Чланови особља одлазе у пензију на крају последњег дана у месецу у којем су навршили старосну границу за одлазак у пензију, која важи у месту одакле су запослени.
			12. СОЦИЈАЛНО, ПЕНЗИОНО ОСИГУРАЊЕ И ОСИГУРАЊЕ ЗА СЛУЧАЈ ИНВАЛИДНОСТИ
			(a) У складу са Споразумом о седишту, чланови особља и чланови њихових породица имају право да учествују у било ком социјалном осигурању Републике Србије (здравствено, за случај незапослености, пензионо за случај инвалидности).
			(b) Транспортна заједница може да уплаћује доприносе за здравствено, пензионо осигурање и осигурање за случај незапослености и инвалидности за чланове особља и чланове њихових породица у складу са детаљним правилником које утврђује Управни одбор.
			13. ЖАЛБА ОСОБЉА
			Чланови особља могу писмено да обавесте директора – или председништво Управног одбора када се жалба односи на директора – кад год сматрају да се према њима поступа на начин којим се крше одредбе овог правилника о особљу, Правилника о запошљавању, услова рада и равномерној географској заступљености или других релевантних правилника или да су били изложени неоправданом или неправедном поступању од стране надређеног.
			МИРОВНИ ОДБОР
			(a) Не доводећи у питање Одељак 15 овог правилника о особљу, сваки спор између Секретаријата и члана особља у вези са овим Правилником о особљу, Правилником о запошљавању, условима рада и равномерном географском заступљеношћу или другим релевантним правилницима ће се, у првом реду, поднети Мировном одбору.
			(b) Мировни одбор чине:
			i. представник актуелног Председништва Управног одбора;
			ii. представник Председништва Управног одбора за наредни мандат;
			iii. представник Европске комисије.
			(c) Мировни одбор одлучује већином гласова.
			(d) Управни одбор утврђује пословник Мировног одбора.
			15.  РЕШАВАЊЕ СПОРОВА
			(a) Сваки спор између Секретаријата и члана особља у вези са овим правилником о особљу, Правилником о запошљавању, радним условима и равномерном географском заступљеношћу или другим релевантним правилницима решава арбитар којег именује Управни одбор.
			(b) Арбитар одлучује о спору у складу са овим Правилником о особљу, Правилником о запошљавању, условима рада и равномерном географском заступљеношћу или другим релевантним правилницима. Питања која се тичу тумачења Уговора о оснивању Транспортне заједнице не спадају у надлежност арбитра.
			(c) Сви поступци за решавање спорова воде се у Београду, а језик ових поступака биће енглески. Управни одбор утврђује правилник о решавању спорова у циљу олакшавања благовременог спровођења поступка уз разумне трошкове страна.
			АНЕКС 3ЈАВНИ КОНКУРС ЗА ДИРЕКТОРА СТАЛНОГ СЕКРЕТАРИЈАТА ТРАНСПОРТНЕ ЗАЈЕДНИЦЕ
			Стални секретаријат Транспортне заједнице
			Стални секретаријат Транспортне заједнице објављује конкурс за попуњавање радног места с пуним радним временом за
			ДИРЕКТОР СТАЛНОГ СЕКРЕТАРИЈАТАТРАНСПОРТНЕ ЗАЈЕДНИЦЕ
			1. Стални секретаријат Транспортне заједнице
			Транспортна заједница је међународна организација основана Уговором о оснивању Транспортне заједнице („Уговор”) који је потписан 9. октобра 2017. године и обухвата следеће Уговорне стране: Европску унију, Албанију, Босну и Херцеговину, Републику Северну Македонију, Косово*, Црну Гору и Србију.
			Транспортна заједница се заснива на прогресивној интеграцији транспортних тржишта Страна потписница Југоисточне Европе у транспортно тржиште Европске уније на основу релевантних правних тековина, укључујући области техничких стандарда, интероперабилности, безбедности, сигурности, управљања саобраћајем, друштвене политике, јавних набавки и животне средине, за све видове транспорта осим ваздушног саобраћаја.
			Циљ Уговора је стога стварање Транспортне заједнице у области друмског, железничког, унутрашњег водног и поморског саобраћаја, као и развој транспортне мреже између Европске уније и Страна потписница Југоисточне Европе (ЈИЕ).
			Стални секретаријат Транспортне заједнице („Секретаријат”) је једна од институција успостављених у складу с Уговором. Будући да је то једина институција са сталним особљем, она пружа административну подршку другим институцијама Транспортне заједнице (Савету министара, Регионалном управном одбору, Техничким одборима и Социјалном форуму), делује као Транспортна опсерваторија за праћење учинка индикативног ТЕН-Т проширења Свеобухватне и основне мреже на Западни Балкан и подржава имплементацију Агенде повезивања Западнобалканске шесторке (ЗБ6) за побољшање веза у оквиру Западног Балкана, као и између региона и Европске уније. Он такође посматра спровођење обавеза из Уговора.
			Секретаријат има почетно особље које чини 18 експерата (овај број може да се повећа) и управља буџетом Транспортне заједнице, који износи  ЕУР 1.630.000 за 2019. годину.
			Радни језик Транспортне заједнице је енглески.
			Седиште Секретаријата је у Београду.
			2. Положај директора Сталног секретаријата
			Као што је предвиђено чланом 30. Уговора и Правилником Транспортне заједнице о запошљавању, условима рада и равномерној географској заступљености особља Сталног секретаријата Транспортне заједнице1, директора Сталног секретаријата именује Регионални управни одбор уз претходну консултацију са Саветом министара, на предлог Европске комисије. Трајање мандата директора не може бити дуже од три године, а мандат може да се обнови највише два пута.
			Директор води и управља Сталним секретаријатом и делује као законски представник и јавно лице Транспортне заједнице. Директор je одговоран Регионалном управном одбору Транспортне заједнице.
			Директор је одговоран за свеукупно вођење и управљање Секретаријатом. Он/она треба да обезбеди, у оквиру оперативног и буџетског оквира одобреног од стране Регионалног управног одбора, стручне, квалитетне услуге Секретаријата за остваривање циљева Уговора. Он/она ће бити одговоран да осигура несметану координацију између институција, тела и заинтересованих страна Транспортне заједнице, у корист остваривања циљева Транспортне заједнице.
			Директор ће сарађивати са Странама потписницима Југоисточне Европе, Европском комисијом, државама чланицама ЕУ, Међународним транспортним организацијама, међународним финансијским институцијама, укључујући Инвестициони оквир за Западни Балкан (WBIF) и другим заинтересованим странама у циљу промовисања развоја и доброг функционисања транспортне инфраструктуре у региону у складу са трансевропском транспортном мрежом која је проширена на Западни Балкан. Директор ће такође пружати подршку Странама потписницима Југоисточне Европе у вези имплементације законодавства ЕУ у области транспорта и у другим сродним областима, како је обухваћено и редовно се ажурира у Уговору.
			Као што је предвиђено у члану 31. Уговора, у обављању својих дужности директор и особље Секретаријата поступају непристрасно и не траже, нити примају инструкције од било које Уговорне стране. Они ће промовисати интересе Транспортне заједнице.
			–––––––––––––––
			* 	Ова ознака не прејудицира ставове о статусу, и у складу је с Резолуцијом 1244 (1999) и Мишљењем МСП о проглашењу независности Косова.
			1	Одлука 03/2019 Регионалног управног одбора Транспортне заједнице
			Главни задаци директора
			Одговорности директора укључују:
			1. Свеукупни рад и управљање Секретаријатом, његовим ресурсима и особљем;
			2. Обезбеђивање, лично, као и уз помоћ другог особља Секретаријата, потпуне административне подршке Савету министара, Регионалном управном одбору, Техничким одборима и Социјалном форуму. Ово укључује припрему састанака у сарадњи са Председништвом (израда докумената и записника, информисање учесника, помоћ на састанцима итд.);
			3. Израда и спровођење буџета, као и годишње извештавање Регионалном управног одбора о извршењу буџета;
			4. Повезивање са међународним финансијским институцијама, укључујући WBIF и различите међународне организације везане за транспорт; развој и унапређење сарадње са организацијама које су укључене у сектор транспорта у региону на билатералном и мултилатералном нивоу, присуствовање међународним или регионалним конференцијама, израда презентација и промовисање циљева Уговора уопште;
			5. Обезбеђивање да се запошљавање у Секретаријату спроводи у складу са релевантним правилима и да Секретаријат има високо квалификовано особље за извршавање својих одговорности;
			6. Успостављање механизама сарадње са органима власти надлежним за транспорт и друге релевантне области из Страна потписница Југоисточне Европе и држава чланица ЕУ;
			7. Координација припреме, иако не нужно ауторских, извештаја и других докумената везаних за циљеве Уговора  које тражи Регионални управни одбор;
			8. Олакшавање координације и размене информација између Уговорних страна;
			9. Потврђивање и надгледање плана комуникације Секретаријата.
			Поред тога, директор обавља и све друге задатке, на захтев Регионалног управног одбора и према његовим инструкцијама.
			3. Критеријуми прихватљивости:
			Да би ушли у разматрање у фази избора, кандидати морају да задовоље следеће критеријуме прихватљивости до краја рока за подношење пријава:
			– Држављанство: Да су држављани Уговорне стране Транспортне заједнице или државе чланице Европске уније.
			– Факултетско образовање или диплома: Факултетско образовање као што следи:
			– ниво образовања који одговара завршеним студијама на факултету потврђен дипломом када студије на том факултету трају четири или више година, или
			– ниво образовања који одговара завршеним студијама на факултету потврђен дипломом и одговарајућим стручним искуством од најмање једне године, када студије на том факултету трају најмање три године (ова година стручног искуства не може да се урачунава у стручно искуство после дипломирања које се тражи у даљем тексту).
			– Стручно искуство: да са факултетском дипломом имају најмање 14 година искуства стеченог након стицања горе наведених квалификација;
			– Релевантно стручно искуство: Да су од 12 година стручног искуства, најмање 4 године стекли у сектору транспорта, области политике саобраћаја или саобраћајних прописа;
			– Искуство на руководећим радним местима: Да имају најмање 4 године стручног искуства стеченог на вишим руководећим функцијама;
			– Језици: Добро познавање енглеског језика;
			– Старосна граница: Рачунајући од последњег дана рока за подношење пријава, да могу да заврше пун трогодишњи мандат пре истека месеца у којем навршавају 66 година.
			– Захтеви везани за путовања: средњег до јаког интензитета; углавном у региону Југоисточне Европе и до институција ЕУ
			4. Изборни критеријуми:
			Кандидати се оцењују на основу следећих изборних критеријума:
			1) Вештине руковођења
			Доказани капацитет за управљање јавним телом, како на стратешком тако и на оперативном нивоу;
			Добро искуство у вођењу и мотивисању тима у мултикултуралној средини;
			Добро искуство у управљању буџетским и финансијским ресурсима;
			2) Техничко знање
			Обавезна је факултетска диплома из области економије, политичких наука, права, саобраћаја или технике а поред тога, кандидат мора да поседује:
			– Свеобухватно познавање регулаторне политике и праксе релевантне за сектор транспорта;
			– Познавање и/или искуство у сектору транспорта Уговорне стране било би предност;
			– Способност развијања стратешке визије Секретаријата Транспортне заједнице;
			– Познавање политика и процеса ЕУ, посебно политике транспорта ЕУ, било би предност;
			– Искуство у раду са и/или у региону Југоисточне Европе било би предност;
			3) Комуникација
			– Одлична способност комуникације, усмене и писмене, с јавношћу и сарадње са заинтересованим странама (европским, међународним, националним и локалним властима, међународним организацијама итд.);
			– Добре интерперсоналне вештине и способност успостављања и одржавања ефикасних радних односа у мултикултуралној организацији и са Уговорним странама, Уговорним телима и другим актерима који си заинтересовани за спровођење Уговора;
			– Одличне способности преговарања;
			– Добро познавање енглеског језика, усмено и писмено. Познавање једног службеног језика Уговорних страна сматра се предношћу.
			4) Међународно искуство и познавање ЕУ
			– Добро познавање институција ЕУ и начина на који оне раде и међусобно делују, као и политика ЕУ и међународних активности које су релевантне за активности Транспортне заједнице;
			– Стручно искуство стечено у европским и / или међународним организацијама представља предност.
			5. Независност и изјава о интересима
			Од директора ће се тражити да потпише изјаву којом се обавезује да делује независно у јавном интересу као и изјаву о свим интересима за које би се могло сматрати да ће негативно утицати на његову/њену независност. Кандидати у својој пријави морају да потврде своју спремност да потпишу овакву изјаву.
			6. Избор и именовање
			За изборни процес се формира изборна комисија. Ова комисија ће позвати кандидате чији профил најбоље одговара посебним захтевима радног места на разговор, изабраним на основу њихових заслуга релевантних за радно место у складу са горе наведеним критеријумима. Кандидати који нису позвани на разговор ће о томе бити обавештени путем имејла и имаће могућност да уложе жалбу на ову одлуку у року од десет радних дана од пријема имејла. Аргументи које дају морају бити засновани на иницијалној пријави. Додатне информације се неће узимати у обзир. Изборна комисија даје одговор кандидатима у року од десет радних дана (од датума пријема жалбе).
			Кандидати које је изборна комисија уврстила у ужи избор, могу бити позвани на разговор са Комесаром одговорним за транспорт.
			Након обављених разговора, Европска комисија ће предложити једног кандидата Регионалном управном одбору. Кандидати с којима је обављен разговор, а нису изабрани, биће о томе обавештени путем имејла. Кандидати ће имати могућност да уложе жалбу на ову одлуку у року од десет радних дана од пријема имејла. Европска комисија је дужна да одговори кандидатима у року од десет радних дана (од датума пријема жалбе).
			7. Једнаке могућности
			Комисија и Транспортна заједница примењују политику једнаких могућности и недискриминације у складу са Правилником о запошљавању, радним условима и равномерном географском заступљеношћу особља Сталног секретаријата.
			8. Услови запошљавања2
			Директор се именује за члана особља Транспортне заједнице на период од три године, уз пробни рад у трајању од 6 месеци. Уговор се може продужити за наредне периоде од три године, на основу учинка и по одлуци Регионалног управног одбора.
			Место рада је Београд, где се налази седиште Сталног секретаријата Транспортне заједнице.
			Накнада ће бити сразмерна квалификацијама и искуству успешног кандидата, и одговарати његовом искуству и образовању. Годишња зарада ће се кретати од ЕУР 96.000 до 120.000, у зависности од нивоа искуства3.
			Могућност ступања на посао у најкраћем року би била предност.
			9. Поступак подношења пријава
			Да би пријава била важећа, кандидати морају да поднесу:
			(1) мотивационо писмо;
			(2) биографију (CV) на енглеском језику. Пожељно је да се биографија уради коришћењем обрасца Euro pass CV4. Биографија обавезно мора да се односи на захтеве посла како су наведени у овом конкурсу и да се у њој објасни како, по мишљењу кандидата, онa/он задовољава најмање све критеријуме који се односе на наведене вештине и компетенције.
			и
			– Оверену копију дипломе или уверења о завршеним студијама
			– Копију пасоша/личне карте
			– Референце послодаваца, потврде о раду или уговоре о заснивању радног односа
			– Потписану изјаву коришћењем приложеног обрасца датог у Анексу
			Непотпуне пријаве се неће узимати у разматрање.
			Да би се олакшао процес избора, сва комуникација са кандидатима у вези са овим конкурсом биће на енглеском језику.
			Пријаве се шаљу имејлом на адресу: EU-TCT-DIRECTOR-VACANCY@ec.europa.eu
			Кандидати треба да без одлагања писаним путем пријаве сваку промену своје адресе на горе наведену адресу.
			Контакт особа за додатне информације:
			Alain Baron
			Е-маил: EU-TCT@ec.europa.eu
			Телефон: +32 229-91527
			10. Рок за подношење пријава
			Пријаве се морају послати електронском поштом најкасније у року од два месеца од датума објављивања (датум имејла).
			Комисија задржава право да продужи рок за пријављивање на овај конкурс објављивањем на веб сајту Европске комисије и Транспортне заједнице.
			Кандидати који су ушли у ужи избор ће бити контактирани ради заказивања разговора. Разговори ће бити организовани у Бриселу, Белгија.
			–––––––––––––––
			2	Више података може се наћи у Правилнику о особљу Транспортне заједнице на https://ec.europa.eu/transport/themes/international-relations/enlargement/transport-community_en
			3	По одобрењу Савета министара
			4	Europass CV може да се преузме с веб сајта:  http://europass.cedefop.europa.eu/htm/index.htm
			11. Важна информација за подносиоце пријава
			Подносиоци пријава се подсећају да је рад изборне комисије поверљив. Забрањено је да подносиоци пријава непосредно или посредно контактирају чланове ове комисије или да то неко други уради у њихово име.
			12. Заштита личних података
			Комисија ће осигурати да се лични подаци кандидата обрађују у складу са Уредбом о заштити појединаца у погледу обраде личних података од стране институција и тела Заједнице и о слободном кретању таквих података. Ово се посебно односи на поверљивост и сигурност таквих података5.
			ДОДАТАК: Изјава подносиоца пријаве
			Језичке вештине:
			Матерњи језик: ………………………………………………………
			Остали језици: 
			…………………………………………………………………………
			ИЗЈАВА ПОДНОСИОЦА ПРИЈАВЕ
			1) Ја, доле потписани, изјављујем да су информације дате у овој пријави и њеним прилозима тачне и потпуне.
			2) Изјављујем да сам:
			(a) Држављанин једне од држава чланица Европске уније или једне од Страна потписница Југоисточне Европе, као што је наведено у Уговору о оснивању Транспортне заједнице и да уживам пуна права као држављанин.
			(b) Испунио све законски прописане обавезе у вези служења војног рока.
			(c) Могу да пружим одговарајуће карактерне референце за доказивање моје подобности за извршавање предвиђених дужности.
			3) На захтев, одмах ћу доставити пратећу документацију која се односи на три тачке: 2) а., б. и ц., и упознат сам да, уколико не доставим ове документе, моја молба неће бити разматрана.
			4) Упознат сам да су следећа пратећа документа битна за прихватљивост моје пријаве:
			(a) Документ којим се доказује датум рођења, држављанство и пребивалиште
			(b) Дипломе или потврде о студирању на траженом нивоу
			(c) Референце послодавца, потврде о раду или уговори о заснивању радног односа
			(5) Изјављујем да нисам био кривично или дисциплински осуђиван (у државној служби или стручним телима) и да се против мене не води дисциплински нити кривични поступак.
			(6) Свестан сам да било која лажна изјава може резултирати поништавањем моје пријаве или, ако је потребно, раскидом уговора о раду са Сталним секретаријатом Транспортне заједнице.
			
				
					
					
				
				
					
						
							…………………………………. 
						
						
							…………………………………
						
					
					
						
							Датум 
						
						
							Потпис
						
					
				
			
			–––––––––––––––
			5	Уредба (ЕУ) 2018/1725 Европског парламента и Већа од 23. октобра 2018. године о заштити појединаца у погледу обраде личних података од стране институција, тела, канцеларија и агенција Уније и о слободном кретању таквих података (СГ Л 295, 21.11.2018 г., стр. 39).
			АНЕКС 4ЈАВНИ КОНКУРС ЗА ЗАМЕНИКА ДИРЕКТОРА СТАЛНОГ СЕКРЕТАРИЈАТА ТРАНСПОРТНЕ ЗАЈЕДНИЦЕ
			Стални секретаријат Транспортне заједнице
			Стални секретаријат Транспортне заједнице објављује конкурс за попуњавање радног места с пуним радним временом за
			ЗАМЕНИК ДИРЕКТОР СТАЛНОГ СЕКРЕТАРИЈАТАТРАНСПОРТНЕ ЗАЈЕДНИЦЕШЕФ АДМИНИСТРАТИВНОГ И ФИНАНСИЈСКОГ СЕКТОРА 
			Положај с пуним радним временом
			1. Стални секретаријат Транспортне заједнице
			Транспортна заједница је међународна организација основана Уговором о оснивању Транспортне заједнице („Уговор”) који је потписан 9. октобра 2017. године и обухвата следеће Уговорне стране: Европску унију, Албанију, Босну и Херцеговину, Републику Северну Македонију, Косово*, Црну Гору и Србију. Транспортна заједница се заснива на прогресивној интеграцији транспортних тржишта Страна потписница Југоисточне Европе у транспортно тржиште Европске уније на основу релевантних правних тековина, укључујући области техничких стандарда, интероперабилности, безбедности, сигурности, управљања саобраћајем, друштвене политике, јавних набавки и животне средине, за све видове транспорта осим ваздушног саобраћаја.
			Циљ Уговора је стога стварање Транспортне заједнице у области друмског, железничког, унутрашњег водног и поморског саобраћаја, као и развој транспортне мреже између Европске уније и Страна потписница Југоисточне Европе (ЈИЕ). Стални секретаријат Транспортне заједнице („Секретаријат”) је једна од институција успостављених у складу с Уговором. Будући да је то једина институција са сталним особљем, она пружа административну подршку другим институцијама Транспортне заједнице (Савету министара, Регионалном управном одбору, Техничким одборима и Социјалном форуму), делује као Транспортна опсерваторија за праћење учинка индикативног ТЕН-Т проширења Свеобухватне и основне мреже на Западни Балкан.
			Он такође подржава имплементацију Агенде повезивања Западнобалканске шесторке (ЗБ6) за побољшање веза у оквиру Западног Балкана, као и између региона и Европске уније. Он такође посматра спровођење обавеза из Уговора.
			Секретаријат има почетно особље које чини 18 експерата (овај број може да се повећа) и управља буџетом Транспортне заједнице, који износи  ЕУР 1.630.000 за 2019. годину.
			Радни језик Транспортне заједнице је енглески.
			Седиште Секретаријата је у Београду. Циљ Секретаријата је:
			а) обезбеђује административну подршку Савету министара, Регионалном управном одбору, Техничким одборима и Социјалном форуму
			б) делује као Транспортна опсерваторија за праћење учинка индикативног ТЕН-Т проширења Свеобухватне и основне мреже на Западни Балкан
			ц) подржава имплементацију Агенде повезивања Западнобалканске шесторке (ЗБ6) за побољшање веза у оквиру Западног Балкана, као и између региона и Европске уније.
			2. Опис положаја
			Под непосредним надзором директора, заменик директора/шеф административног и финансијског сектора одговоран је за припрему буџета Сталног секретаријата Транспортне заједнице (у даљем тексту: „Секретаријат”) и свих питања везаних за особље. Он је такође одговоран за праћење комуникационе стратегије секретаријата, као и за редовно одржавање транспортних база података/ИТ система, укључујући и веб страницу секретаријата.
			У одсуству директора, он преузима одговорност за свеукупно вођење и управљање Секретаријатом.
			2. Главни задаци заменика директора/шефа административног и финансијског сектора.
			Главни задаци су:
			У области финансијских послова
			1. Припрема буџет Транспортне заједнице у целини и посебно Сталног секретаријата;
			2. Помаже директору у оперативном управљању буџетом, у складу са правилима ЕУ о финансијском управљању;
			3. Припрема оперативне информације, као и редовне ad hoc извештаје за надлежне институције, који се односе на припрему и управљање буџетом Транспортне заједнице; припрема консолидоване финансијске извештаје; одговора на запажања интерне/екстерне ревизије;
			4. Надлежан је за доступност и функционисање ефикасног система унутрашње контроле и вођење релевантних рачуноводствених евиденција;
			5. Иницира развој и имплементацију рачуноводственог система, са циљем успостављања ефикасног и поузданог извештавања о финансијским активностима, побољшања учинка управљања буџетом и његове контроле;
			У области послова везаних за људске ресурсе/особље
			1. Сарађује са екстерним рачуноводственим службама  као и са другим релевантним органима (осигуравајућим друштвима / министарствима);
			2. Успоставља свеобухватну контролу над одржавањем базе података у вези са правима на одсуствовање службеника у складу са Правилником о особљу;
			3. Припрема процедуре и помаже директору у запошљавању службеника Секретаријата, са административне и правне тачке гледишта;
			У области послова који се односе на ИТ и комуникације:
			1. Прати успостављање веб сајта Секретаријата и његове политике комуникација, у сарадњи са директором;
			2. Прати редовно ажурирање ИТ система Секретаријата, укључујући ажурирање транспортних база података које се налазе у Секретаријату;
			3. Под непосредним надзором директора, организује и ажурира алате и инструменте комуникације Секретаријата; сарађује са оперативним јединицама у циљу успостављања плана комуникација Секретаријата;
			–––––––––––––––
			*	Ова ознака не прејудицира ставове о статусу, и у складу је с Резолуцијом 1244 (1999) и Мишљењем МСП о проглашењу независности Косова.
			3. Критеријуми прихватљивости:
			Да би ушли у разматрање у фази избора, кандидати морају да задовоље следеће критеријуме прихватљивости до краја рока за подношење пријава:
			– Држављанство: Да су држављани Уговорне стране Транспортне заједнице или државе чланице Европске уније.
			– Факултетско образовање или диплома: Факултетско образовање као што следи:
			– ниво образовања који одговара завршеним студијама на факултету потврђен дипломом када студије на том факултету трају четири или више година, или
			– ниво образовања који одговара завршеним студијама на факултету потврђен дипломом и одговарајућим стручним искуством од најмање једне године, када студије на том факултету трају најмање три године (ова година стручног искуства не може да се урачунава у стручно искуство после дипломирања које се тражи у даљем тексту).
			– Стручно искуство: да са факултетском дипломом имају најмање 10 година искуства стеченог након стицања горе наведених квалификација;
			– Релевантно стручно искуство: Да су од 10 година стручног искуства, најмање 4 године стекли у административном ( кадровском/буџетском одељењу);
			– Језици: Добро познавање енглеског језика;
			– Старосна граница: Рачунајући од последњег дана рока за подношење пријава, да могу да заврше пун трогодишњи мандат пре истека месеца у којем навршавају 66 година.
			– Захтеви везани за путовања: средњег до ниског интензитета
			4. Изборни критеријуми:
			Кандидати се оцењују на основу следећих изборних критеријума:
			1) Техничко знање
			– Доказано искуство у управљању оперативним буџетом;
			– Широко знање у управљању људским ресурсима;
			– Добро познавање ЕУ правила финансијског управљања, укључујући ревизију;
			– Пракса с алатима за комуникацију;
			– Пракса вођења мањих тимова;
			– Искуство у раду са и/или у региону Југоисточне Европе било би предност;
			2) Комуникација
			– Одлична способност комуникације, усмена и писмена,  сарадња са заинтересованим странама (европским, међународним, националним и локалним властима, међународним организацијама итд.);
			– Добро познавање енглеског језика, усмено и писмено. Познавање једног службеног језика Уговорних страна сматра се предношћу.
			3) Међународно искуство и познавање ЕУ
			– Познавање институција ЕУ/међународног јавног менаџмента;
			– Стручно искуство стечено у европским и/или међународним организацијама сматра се предношћу.
			5. Избор и именовање
			За изборни процес се формира изборна комисија. Ова комисија ће позвати кандидате чији профил најбоље одговара посебним захтевима радног места на разговор, изабраним на основу њихових заслуга релевантних за радно место у складу са горе наведеним критеријумима. 
			Кандидати који нису позвани на разговор ће о томе бити обавештени путем имејла и имаће могућност да уложе жалбу на ову одлуку у року од десет радних дана од пријема имејла. Аргументи које дају морају бити засновани на иницијалној пријави. Додатне информације се неће узимати у обзир. Изборна комисија даје одговор кандидатима у року од десет радних дана (од датума пријема жалбе).
			Након обављених разговора, Европска комисија ће предложити једног кандидата Регионалном управном одбору. Кандидати с којима је обављен разговор, а нису изабрани, биће о томе обавештени путем имејла. Кандидати ће имати могућност да уложе жалбу на ову одлуку у року од десет радних дана од пријема имејла. Европска комисија је дужна да одговори кандидатима у року од десет радних дана (од датума пријема жалбе).
			Регионални управни одбор може да тражи да чује кандидата пре доношења одлуке о именовању. Регионални управни одбор одлучује о именовању заменика директора, после консултација са Саветом министара.
			6. Једнаке могућности
			Комисија и Транспортна заједница примењују политику једнаких могућности и недискриминације у складу са Правилником о запошљавању, радним условима и равномерном географском заступљеношћу особља Сталног секретаријата.
			7. Услови запошљавања1
			Заменик директора се именује за члана особља Транспортне заједнице на период од три године, уз пробни рад у трајању од 6 месеци. Уговор се може продужити за наредне периоде од три године, на основу учинка и по одлуци Регионалног управног одбора.
			Место рада је Београд, где се налази седиште Сталног секретаријата Транспортне заједнице.
			Накнада ће бити сразмерна квалификацијама и искуству успешног кандидата, и одговарати његовом искуству и образовању. Годишња зарада ће се кретати од ЕУР 72.000 до 84.000, у зависности од нивоа искуства2.
			Могућност ступања на посао у најкраћем року би била предност.
			8. Поступак подношења пријава
			Да би пријава била важећа, кандидати морају да поднесу:
			(a) мотивационо писмо;
			(b) биографију (CV) на енглеском језику. Пожељно је да се биографија уради коришћењем обрасца Euro pass CV3. Биографија обавезно мора да се односи на захтеве посла како су наведени у овом конкурсу и да се у њој објасни како, по мишљењу кандидата, он/она задовољава најмање све критеријуме који се односе на наведене вештине и компетенције.
			и
			(a) Оверену копију дипломе или уверења о завршеним студијама
			(b) Копију пасоша/личне карте
			(c) Референце послодаваца, потврде о раду или уговоре о заснивању радног односа
			(d) Потписану изјаву коришћењем приложеног обрасца датог у Анексу
			Непотпуне пријаве се неће узимати у разматрање.
			Да би се олакшао процес избора, сва комуникација са кандидатима у вези са овим конкурсом биће на енглеском језику.
			Пријаве се шаљу имејлом на адресу: EU-TCT-DIRECTOR-VACANCY@ec.europa.eu
			Кандидати треба да без одлагања писаним путем пријаве сваку промену своје адресе на горе наведену адресу.
			Контакт особа за додатне информације:
			Alain Baron
			Е-маил: EU-TCT@ec.europa.eu
			Телефон: +32 229-91527
			–––––––––––––––
			1	Више података може се наћи у Правилнику о особљу Транспортне заједнице на https://ec.europa.eu/transport/themes/international-relations/enlargement/transport-community_en
			2	По одобрењу Савета министара
			3	Europass CV може да се преузме с веб сајта:  http://europass.cedefop.europa.eu/htm/index.htm
			9. Рок за подношење пријава
			Пријаве се морају послати електронском поштом најкасније у року од два месеца од датума објављивања (датум имејла).
			Комисија задржава право да продужи рок за пријављивање на овај конкурс објављивањем на веб сајту Европске комисије и Транспортне заједнице.
			Кандидати који су ушли у ужи избор ће бити контактирани ради заказивања разговора. Разговори ће бити организовани у Бриселу, Белгија.
			10. Важна информација за подносиоце пријава
			Подносиоци пријава се подсећају да је рад изборне комисије поверљив. Забрањено је да подносиоци пријава непосредно или посредно контактирају чланове ове комисије или да то неко други уради у њихово име.
			11. Заштита личних података
			Комисија ће осигурати да се лични подаци кандидата обрађују у складу са Уредбом о заштити појединаца у погледу обраде личних података од стране институција и тела Заједнице и о слободном кретању таквих података. Ово се посебно односи на поверљивост и сигурност таквих података4.
			ДОДАТАК: Изјава подносиоца пријаве
			Језичке вештине:
			Матерњи језик: ………………………………………………………
			Остали језици: 
			…………………………………………………………………………
			ИЗЈАВА ПОДНОСИОЦА ПРИЈАВЕ
			1) Ја, доле потписани, изјављујем да су информације дате у овој пријави и њеним прилозима тачне и потпуне.
			2) Изјављујем да сам:
			(a) Држављанин једне од држава чланица Европске уније или једне од Страна потписница Југоисточне Европе, као што је наведено у Уговору о оснивању Транспортне заједнице и да уживам пуна права као држављанин.
			(b) Испунио све законски прописане обавезе у вези служења војног рока.
			(c) Могу да пружим одговарајуће карактерне референце за доказивање моје подобности за извршавање предвиђених дужности.
			3) На захтев, одмах ћу доставити пратећу документацију која се односи на три тачке: 2) а., б. и ц., и упознат сам да, уколико не доставим ове документе, моја молба неће бити разматрана.
			4) Упознат сам да су следећа пратећа документа битна за прихватљивост моје пријаве:
			(a) Документ којим се доказује датум рођења, држављанство и пребивалиште
			(b) Дипломе или потврде о студирању на траженом нивоу
			(c) Референце послодавца, потврде о раду или уговори о заснивању радног односа
			(5) Изјављујем да нисам био кривично или дисциплински осуђиван (у државној служби или стручним телима) и да се против мене не води дисциплински нити кривични поступак.
			(6) Свестан сам да било која лажна изјава може резултирати поништавањем моје пријаве или, ако је потребно, раскидом уговора о раду са Сталним секретаријатом Транспортне заједнице.
			
				
					
					
				
				
					
						
							…………………………………. 
						
						
							…………………………………
						
					
					
						
							Датум 
						
						
							Потпис
						
					
				
			
			 
			–––––––––––––––
			4	Уредба (ЕУ) 2018/1725 Европског парламента и Већа од 23. октобра 2018. године о заштити појединаца у погледу обраде личних података од стране институција, тела, канцеларија и агенција Уније и о слободном кретању таквих података (СГ Л 295, 21.11.2018 г., стр. 39).
			 
	

