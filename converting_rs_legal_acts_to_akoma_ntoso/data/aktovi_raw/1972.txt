


	
	Zakon


	
			На основу члана 112. став 1. тачка 2. Устава Републике Србије, доносим
			УКАЗ
			о проглашењу Закона о потврђивању Протокола I Споразума о слободној трговини између Републике Србије и Републике Турске и Протокола III о трговини услугама Споразума о слободној трговини између Републике Србије и Републике Турске
			Проглашава се Закон о потврђивању Протокола I Споразума о слободној трговини између Републике Србије и Републике Турске и Протокола III о трговини услугама Споразума о слободној трговини између Републике Србије и Републике Турске, који је донела Народна скупштина Републике Србије, на седници Десетог ванредног заседања у Једанаестом сазиву, 25. септембра 2018. године.
			ПР број 113
			У Београду, 26. септембра 2018. године
			Председник Републике,
			Александар Вучић, с.р.
			ЗАКОН
			о потврђивању Протокола I Споразума о слободној трговини између Републике Србије и Републике Турске и Протокола III о трговини услугама Споразума о слободној трговини између Републике Србије и Републике Турске
			"Службени гласник РС - Међународни уговори", број 12 од 27. септембра 2018.
			Члан 1.
			Потврђују се Протокол I Споразума о слободној трговини између Републике Србије и Републике Турске и Протокол III о трговини услугама Споразума о слободној трговини између Републике Србије и Републике Турске, сачињених у Анкари, 30. јануара 2018. године, у оригиналу на српском, турском и енглеском језику.
			Члан 2.
			Текст Протокола I Споразума о слободној трговини између Републике Србије и Републике Турске и текст Протокола III о трговини услугама Споразума о слободној трговини између Републике Србије и Републике Турске у оригиналу на српском језику гласи:
			ПРОТОКОЛ I
			(наведен у члану 11. Споразума)
			Члан 1.
			Протокол I Споразума о слободној трговини између Републике Србије и Републике Турске, потписан 1. јуна 2009. године, који је ступио на снагу 1. септембра 2010. године (у даљем тексту: Споразум), замениће се овим протоколом.
			Члан 2.
			Овај протокол ће се примењивати на производе наведене у члану 10. овог споразума.
			Члан 3.
			Пољопривредни производи пореклом из Републике Турске дати у Анексу 1 овог протокола ће се увозити у Републику Србију у складу са условима утврђеним у том анексу. 
			Пољопривредни производи пореклом из Републике Србије дати у Анексу 2 овог протокола ће се увозити у Републику Турску у складу са условима утврђеним у том анексу. 
			Члан 4.
			Стране ће доделити једна другој преференцијални третман за приозводе наведене у анексима овог протокола у складу са одредбама Протокола II, који се односи на утврђивање правила о пореклу.
			Члан 5.
			Овај протокол ће ступити на снагу првог дана другог месеца после дана пријема последњег писменог обавештења дипломатским путем, којим Стране обавештавају једна другу да су испуњени сви потребни услови предвиђени њиховим националним законодавствима за ступање на снагу.
			У потврду чега су доле потписани, прописно овлашћени опуномоћеници, потписали Протокол.
			Сачињено у Анкари, дана 30. јануара 2018. године у два оригинална примерка, сваки на српском, турском и енглеском језику, при чему сва три текста имају једнаку важност. У случају различитог тумачења меродаван је текст на енглеском језику. 
			
				
					
					
				
				
					
						
							За Републику Србију
							Расим Љајић, с.р.потпредседник Владе и министар трговине, туризма и телекомуникација
						
						
							За Републику Турску
							Нихат Зајбекчи, с.р.министар економије
						
					
				
			
			Анекс I Протокола I
			Увоз у Републику Србију следећих производа пореклом из Републике Турске подлеже доле наведеним концесијама:
			
				
					
					
					
					
				
				
					
						
							Тарифна ознака
						
						
							Наименовање
						
						
							квота (t/hl)
						
						
							стопа царине у оквиру квоте (%)
						
					
				
				
					
						
							Глава 03
						
						
							Рибе, љускари, мекушци и остали водени бескичмењаци
						
						
							1.000
						
						
							100% MFN снижење
						
					
					
						
							осим 
							0301 93 00 00
						
						
							осим:
							Шаран (Cyprinus spp., Carassius spp., Ctenopharyngodon idellus, Hypophthalmichthys spp., Cirrhinus spp., Mylopharyngodon piceus, Catla catla, Labeo spp., Osteochilus hasselti, Leptobarbus hoeveni, Megalobrama spp. ), живи
						
					
					
						
							0302 11
						
						
							Пастрмке (Salmo trutta, Oncorhynchus mykiss, Oncorhynchus clarki, Oncorhynchus aguabonita, Oncorhyncus gilae, Oncorhynchus apache и Oncorhynchus chrysogaster), свеже или расхлађене
						
					
					
						
							0302 72 00 00
						
						
							Сом (Pangasius spp., Silurus spp., Clarias spp., Ictalurus spp.), свеж или расхлађен
						
					
					
						
							0302 73 00 00
						
						
							Шаран (Cyprinus carpio spp., Carassius spp., Ctenopharyngodon idellus, Hypophthalmichthys spp., Cirrhinus spp., Mylopharyngodon piceus, Catla catla, Labeo spp., Osteochilus hasselti, Leptobarbus hoeveni, Megalobrama spp.), свеж или расхлађен
						
					
					
						
							0302 79 00 00
						
						
							Нилски гргеч (Lates niloticus) и змијоглава риба (Channa spp.), свежи или расхлађени
						
					
					
						
							0302 89 10 00
						
						
							Остале слатководне рибе, свеже или расхлађене
						
					
					
						
							0603
						
						
							Сечено цвеће и цветни пупољци врста подесних за букете или за украсне сврхе, свежи, сушени, бојени, бељени, импрегнисани или другачије припремљени 
						
						
							5
						
						
							100% MFN снижење
							Сезонска царина (20%) наставиће да се примењује од 15. маја до 4. октобра
						
					
					
						
							0702
						
						
							Парадајз, свежи или расхлађени
						
						
							3.500
						
						
							50% MFN снижење,
							Посебне дажбине се неће примењивати
							Сезонска царина (20%) наставиће да се примењује од 15. маја до 15. септембра
						
					
					
						
							0703 90
						
						
							Празилук и остали лукови, свежи или расхлађени
						
						
							600
						
						
							67% MFN снижење,
						
					
					
						
							0706 10
						
						
							Шаргарепа и бросква или репа угарњача (бела репа), свежe или расхлађено
						
						
							1.000
						
						
							50% MFN снижење,
							Сезонска царина (20%) наставиће да се примењује од 1. маја до 1. новембра
						
					
					
						
							0709 30
						
						
							Плави патлиџан, свеж или расхлађен
						
						
							500
						
						
							100% MFN снижење
						
					
					
						
							0709 60
						
						
							Паприке из рода Capsicum или из рода Pimenta, свежe или расхлађенe
						
						
							600
						
						
							25% MFN снижење,
							Посебне дажбине се неће примењивати
							Сезонска царина (20%) наставиће да се примењује за доле наведене производе
							- 0709 60 10 од 1. јуна до 3. новембра,
							- 0709 60 91, 0709 60 95 и
							0709 60 99 од 15. јуна до 15.септембра
						
					
					
						
							0709 93
						
						
							Бундеве и тикве (Cucurbita spp.), свеже или расхлађене
						
						
							2.000
						
						
							50% MFN снижење
						
					
					
						
							0713 20
						
						
							Сланутак (наут) (garbanzos), у зрну, ољуштено или неољуштено или ломљено
						
						
							400
						
						
							100% MFN снижење,
						
					
					
						
							0802 22
						
						
							Лешници (Corylus spp.), без љуске, свежи или суви
						
						
							1.000
						
						
							100% MFN снижење,
						
					
					
						
							0802 51
							0802 52
						
						
							Пистаћи, свежи или суви
						
						
							200
						
						
							100% MFN снижење,
						
					
					
						
							0804 20 90
						
						
							Смокве, суве
						
						
							1.000
						
						
							100% MFN снижење,
						
					
					
						
							0805 10
						
						
							Поморанџе, свеже или суве
						
						
							50.000
						
						
							100% MFN снижење,
						
					
					
						
							0805 21
							0805 22
							0805 29
						
						
							Мандарине (укључујући тангерске и сатсумас), клементине, вилкинг и слични хибриди агрума, свеже или суве
						
					
					
						
							0805 40
						
						
							Грејпфрут, укључујући помело (pomelos), свежи или суви
						
					
					
						
							0805 50
						
						
							Лимун (Citrus limon, Citrus limonum) и лимета (Citrus aurantifolia, Citrus Latifolia), свежи или суви
						
					
					
						
							0806 10 10
						
						
							Стоно грожђе, свеже
						
						
							750
						
						
							50% MFN снижење
							Сезонска царина (20%) наставиће да се примењује од 15. јула до 1. новембра
						
					
					
						
							0806 20
						
						
							Грожђе, суво
						
						
							1.000
						
						
							100% MFN снижење
						
					
					
						
							0810 10
						
						
							Јагоде, свеже
						
						
							500
						
						
							100% MFN снижење
							Сезонска царина (20%) наставиће да се примењује од 15. маја до 30. јуна
						
					
					
						
							Ex 0810 90 75
						
						
							Oстало воће, свеже
							Ех нар
						
						
							1.500
						
						
							100% MFN снижење
						
					
					
						
							0813 10
						
						
							Кајсије, суве
						
						
							400
						
						
							100% MFN снижење
						
					
					
						
							1509
						
						
							Маслиново уље и његове фракције, рафинисани или нерафинисани, али хемијски немодификовани
						
						
							2.000
						
						
							100% MFN снижење
						
					
					
						
							1517
						
						
							Маргарин; Мешавине или препарати од масти или уља животињског или биљног порекла или од фракција различитих масти или уља из ове Главе подобни за јело, осим јестивих масти или уља и њихових фракција из тар. броја 1516
						
						
							100
						
						
							33% MFN снижење,
							Посебне дажбине се неће примењивати
						
					
					
						
							1604
						
						
							Припремљена или конзеривисана риба; Кавијар и замене кавијара припремљени од рибљих јаја
						
						
							250
						
						
							60% MFN снижење
						
					
					
						
							1704
						
						
							Производи од шећера (укључујући белу чоколаду), без какаа
						
						
							3.000
						
						
							100% MFN снижење
						
					
					
						
							1806
						
						
							Чоколада и остали прехрамбени производи који садрже какао
						
						
							2.500
						
						
							100% MFN снижење
						
					
					
						
							1902
						
						
							Тестенине, куване или некуване или пуњене (месом или другим материјама) или другачије припремљене као што су шпагети, макарони, резанци, лазање, њоки, равијоли, канелони; Кус-кус, припремљен или неприпремљен
						
						
							750
						
						
							50% MFN снижење
						
					
					
						
							1905
						
						
							Хлеб, пецива, колачи, бисквити и остали пекарски производи са додатком какаа или без додатка какаа; Нафоре и хостије, капсуле за фармацеутске производе, обланде, пиринчана хартија и слични производи
						
						
							3.500
						
						
							100% MFN снижење
						
					
					
						
							2002
						
						
							Парадајз, припремљен или конзервисан на други начин, осим са сирћетом или сирћетном киселином
						
						
							300
						
						
							50% MFN снижење
						
					
					
						
							2005 70
						
						
							Маслине, припремљене или конзервисане на други начин, осим са сирћетом или сирћетном киселином, несмрзнуте
						
						
							750
						
						
							100% MFN снижење
						
					
					
						
							2008 
							осим
							2008 99 45
							2008 99 85
						
						
							Воће, језграсто воће и остали делови биља за јело, другачије припремљени или конзервисани, са додатком или без додатка шећера или других средстава за заслађивање или алкохола, на другом месту непоменути нити обухваћени
							осим
							Остало: без додатка алкохола: са додатком шећера, у непосредном паковању нето – масе преко 1 kg: шљиве и суве шљиве
							Остало: без додатка алкохола: без додатка шећера: кукуруз, осим кукуруза шећерца (Zea mays var saccharata)
						
						
							400
						
						
							50% MFN снижење
						
					
					
						
							2009 
							осим
							2009 71 
							2009 79
						
						
							Воћни сокови (укључујући ширу од грожђа) и сокови од поврћа, неферментисани и без додатака алкохола, са додатком или без додатка шећера или осталих средстава за заслађивање
							осим
							Сок од јабука, чија Brix вредност не прелази 20
							Сок од јабука, остали
						
						
							500
						
						
							100% MFN снижење
						
					
					
						
							2102 10
						
						
							Активни квасац
						
						
							500
						
						
							100% MFN снижење
						
					
					
						
							2106 90
						
						
							Прехрамбени производи на другом месту непоменути нити обухваћени, остало
						
						
							250
						
						
							100% MFN снижење
						
					
					
						
							2203
						
						
							Пиво добијено од слада
						
						
							10.000 hl
						
						
							50% MFN снижење
						
					
					
						
							Ex 2401 10
						
						
							Дуван неижиљен
							Ех оријентални дуван
						
						
							500
						
						
							100% MFN снижење
						
					
				
			
			Анекс II Протокола I
			Увоз у Републику Турску следећих производа пореклом из Републике Србије подлеже доле наведеним концесијама:
			
				
					
					
					
					
				
				
					
						
							Тарифна ознака
						
						
							Наименовање
						
						
							квота (t/hl)
						
						
							стопа царине у оквиру квоте (%)
						
					
				
				
					
						
							0201
						
						
							Месо говеђе, свеже или расхлађено
						
						
							5.000
						
						
							100% MFN снижење
						
					
					
						
							0202
						
						
							Месо, говеђе, смрзнуто
						
					
					
						
							0602 40
						
						
							Руже, калемљене или некалемљене 
						
						
							100
						
						
							100% MFN снижење
						
					
					
						
							0602 90 41
						
						
							Шумско дрвеће
						
						
							200
						
						
							100% MFN снижење
						
					
					
						
							0602 90 46
							0602 90 47
							0602 90 48
						
						
							Остале живе биљке (укључујући њихово корење): остало: oстало: биљке отвореног простора: дрвеће, шибље и жбуње: остало: остало
							са голим коренима
							остало, агрума
							остало, остало
						
						
							200
						
						
							100% MFN снижење
						
					
					
						
							0603 
							осим
							0603 90
						
						
							Сечено цвеће и цветни пупољци врста подесних за букете или за украсне сврхе, свежи, сушени, бојени, бељени, импрегнисани или друкчије припремљени 
							осим
							Остало
						
						
							5
						
						
							100% MFN снижење
						
					
					
						
							0701 10 
						
						
							Кромпир, свеж или расхлађен, семенски
						
						
							500
						
						
							100% MFN снижење
						
					
					
						
							0702 
						
						
							Парадајз, свежи или расхлађени
						
						
							1.500
						
						
							70% MFN снижење
							 [од 1. јуна до 30. септембра]
						
					
					
						
							0703 90
						
						
							Празилук и остали лукови, свежи или расхлађени
						
						
							500
						
						
							70% MFN снижење
						
					
					
						
							0704 90 10 
						
						
							Купус, бели и црвени, свежи или расхлађени
						
						
							500
						
						
							100% MFN снижење
						
					
					
						
							0706 10
						
						
							Шаргарепа и бросква или репа угарњача (бела репа), свежа или расхлађена
						
						
							1.000
						
						
							60% MFN снижење
						
					
					
						
							0708 10
						
						
							Грашак (Pisum sativum), у махунама или зрну, свеж или расхлађен
						
						
							50
						
						
							100% MFN снижење
						
					
					
						
							0708 90 
						
						
							Остало махунасто поврће, у махунама или зрну, свеже или расхлађено
						
						
							100
						
						
							100% MFN снижење
						
					
					
						
							0709 60
						
						
							Паприке из рода Capsicum или из рода Pimenta свеже или расхлађене
						
						
							200
						
						
							50% MFN снижење 
							[од 1. јула до 30. септембра]
						
					
					
						
							0710 21
						
						
							Грашак (Pisum sativum), некуван или куван у води или на пари, у зрну или махунама, смрзнут
						
						
							700
						
						
							100% MFN снижење
						
					
					
						
							0710 22
						
						
							Пасуљ и боранија (Vigna spp, Phaseolus spp.), некувани или кувани у води или на пари, у зрну или махунама, смрзнут
						
						
							600
						
						
							100% MFN снижење
						
					
					
						
							0710 40
						
						
							Кукуруз шећерац, некувани или кувани у води или на пари, у зрну или махунама, смрзнут
						
						
							2.000
						
						
							ЕУ третман
						
					
					
						
							0713 90 
						
						
							Сушено махунасто поврће у зрну, ољуштено или неољуштено или ломљено, остало
						
						
							250
						
						
							100% MFN снижење
						
					
					
						
							0811 10 
						
						
							 Јагоде, некуване или куване у води или пари, смрзнуте са додатком или без додатка шећера или других материја за заслађивање
						
						
							300
						
						
							100% MFN снижење
						
					
					
						
							0811 20 
						
						
							Малине, купине, дудиње, логањске бобице, црне, беле или црвене рибизле и огрозди, некуване или куване у води или пари, смрзнуте са додатком или без додатка шећера или других материја за заслађивање
						
						
							1.000
						
						
							100% MFN снижење
						
					
					
						
							0811 90 75 
						
						
							Вишње (Prunus cerasus), некуване или куване у води или пари, смрзнуте са додатком или без додатка шећера или других материја за заслађивање
						
						
							300
						
						
							100% MFN снижење
						
					
					
						
							0813 20
						
						
							Шљиве, суве
						
						
							400
						
						
							100% MFN снижење
						
					
					
						
							Ex 0909 61
							Ех 0909 62
						
						
							Ех Семе коморача; бобице клеке, недробљено нити млевено
							Ех Семе коморача; бобице клеке, дробљено или млевено
						
						
							250
						
						
							100% MFN снижење
						
					
					
						
							0910 99
						
						
							Остали зачини, остали
						
						
							200
						
						
							100% MFN снижење
						
					
					
						
							1001 99 00
						
						
							Пшеница и наполица, остала, остала
						
						
							10.000
						
						
							100% MFN снижење
						
					
					
						
							1005 90
						
						
							Кукуруз, остали
						
						
							5.000
						
						
							100% MFN снижење
						
					
					
						
							1008 30
						
						
							Семе за птице
						
						
							200
						
						
							100% MFN снижење
						
					
					
						
							1201 90
						
						
							Соја у зрну, ломљена или неломљена, остала
						
						
							5.000
						
						
							100% MFN снижење
						
					
					
						
							1206 00
						
						
							Семе сунцокрета, ломљено или неломљено
						
						
							15.000
						
						
							100% MFN снижење
						
					
					
						
							1208 10
						
						
							Брашно и гриз, од соје
						
						
							1.000
						
						
							100% MFN снижење
						
					
					
						
							1209 10
						
						
							Семе шећерне репе, за сетву
						
						
							200
						
						
							100% MFN снижење
						
					
					
						
							1209 21
						
						
							Семе луцерке (Alfalfa), за сетву
						
						
							200
						
						
							100% MFN снижење
						
					
					
						
							Ex 1209 29 45
						
						
							Ех Семе грахорице, семе рода Poa (Poa palustris L., POA trivalis L.), семе јежевине (Dactylis glomerata L.), семе пиревине (Аgrostis), за сетву
						
						
							200
						
						
							100% MFN снижење
						
					
					
						
							1209 29 80
						
						
							Семе крмног биља, остало, за сетву
						
						
							200
						
						
							100% MFN снижење
						
					
					
						
							1209 91 80
							осим
							1209 91 80 00 11 
						
						
							Семе поврћа, остало, за сетву
							осим
							Семена зелене тиквице
						
						
							200
						
						
							100% MFN снижење
						
					
					
						
							1209 99 10
						
						
							Семе шумског дрвећа, за сетву
						
						
							200
						
						
							100% MFN снижење
						
					
					
						
							1211 90 86 
						
						
							Биље и делови биља (укључујући семење и плодове), свеже или сушено, сечено или цело, дробљено или млевено, врсте које се првенствено употребљавају у производњи мириса, фармацији или за инсектициде, фунгициде или сличне сврхе, остало, остало
						
						
							200
						
						
							100% MFN снижење
						
					
					
						
							1512 11 91
						
						
							Уље од сунцокрета, сирово
						
						
							25.000
						
						
							100% MFN снижење
						
					
					
						
							Ex 1512 19 90
						
						
							Уље од сунцокрета, остало, остало
						
						
							10.000
						
						
							100% MFN снижење
						
					
					
						
							1517
						
						
							Маргарин; Мешавине или препарати од масти или уља животињског или биљног порекла или од фракција различитих масти или уља из ове Главе подобни за јело, осим јестивих масти или уља и њихових фракција из тар. броја 1516
						
						
							100
						
						
							20%
						
					
					
						
							1518 00 31
						
						
							Стабилна неетарска биљна уља, течна, мешана, за техничку или индустријску употребу, осим за употребу у производњи прехрамбених производа за људску исхрану, сирова
						
						
							50
						
						
							100% MFN снижење
						
					
					
						
							1604
						
						
							Припремљена или конзеривисана риба; Кавијар и замене кавијара припремљени од рибљих јаја
						
						
							100
						
						
							5%
						
					
					
						
							1704
						
						
							Производи од шећера (укључујући белу чоколаду), без какаа
						
						
							1.000
						
						
							60% MFN снижење
						
					
					
						
							1806
						
						
							Чоколада и остали прехрамбени производи који садрже какао
						
						
							750
						
						
							60% MFN снижење
						
					
					
						
							1901 10
						
						
							Производи погодни за исхрану беба или мале деце, у паковањима за продају на мало
						
						
							300
						
						
							ЕУ третман
						
					
					
						
							1902
						
						
							Тестенине, куване или некуване или пуњене (месом или другим материјама) или другачије припремљене као што су шпагети, макарони, резанци, лазање, њоки, равијоли, канелони; Кус-кус, припремљен или неприпремљен
						
						
							750
						
						
							50% MFN снижење
						
					
					
						
							Ex 1902 20 30
						
						
							Са садржајем више од 20% по маси кобасица и сличног, од меса и осталих кланичних производа, укључујући масноће било које врсте или порекла
							Ех „Новопазарски манти”
						
						
							500
						
						
							100% MFN снижење
						
					
					
						
							1905
						
						
							Хлеб, пецива, колачи, бисквити и остали пекарски производи са додатком какаа или без додатка какаа; Нафоре и хостије, капсуле за фармацеутске производе, обланде, пиринчана хартија и слични производи
						
						
							1.000
						
						
							50% MFN снижење
						
					
					
						
							2001 10
						
						
							Краставци и корнишони, припремљени или конзервисани у сирћету или сирћетној киселини 
						
						
							200
						
						
							100% MFN снижење
						
					
					
						
							2001 90 30
						
						
							Кукуруз шећерац (Zea mays var saccharata), припремљен или конзервисан у сирћету или сирћетној киселини
						
						
							200
						
						
							ЕУ третман
						
					
					
						
							2004 90 50
						
						
							Грашак (Pisum sativum) и боранија врсте Phaseolus spp, у махуни, припремљени или конзервисани на други начин осим у сирћету или сирћетној киселини, смрзнути
						
						
							200
						
						
							50% MFN снижење
						
					
					
						
							2008 
							осим
							2008 11 10 
							2008 19 19 
							2008 19 95 
							2008 30
							2008 99 85 
							2008 99 91
						
						
							Воће, језграсто воће и остали делови биља за јело, друкчије припремљени или конзервисани, са додатком или без додатка шећера или других средстава за заслађивање или алкохола, на другом месту непоменути нити обухваћени
							осим
							маслац од кикирикија
							остало, укључујући мешавине: у непосредном паковању нето – масе преко 1 kg: остало, остало
							остало, укључујући мешавине: у непосредном паковању нето – масе не преко 1 kg: остало, језграсто воће пржено, остало
							Агруми
							Остало: без додатка алкохола: без додатка шећера: кукуруз, осим кукуруза шећерца (Zea mays var saccharata)
							Остало: без додатка алкохола: без додатка шећера: јам, слатки кромпир и слични јестиви делови биља, који садрже 5% или више скроба по маси
						
						
							200
						
						
							50% MFN снижење
						
					
					
						
							2009 
							осим 
							2009 11 
							2009 12 
							2009 19 
							2009 31 
							2009 39 
							2009 71 
							2009 79 
						
						
							Воћни сокови (укључујући ширу од грожђа) и сокови од поврћа, неферментисани и без додатака алкохола, са додатком или без додатка шећера или осталих средстава за заслађивање
							осим
							Сок од поморанџе, смрзнути
							Сок од поморанџе, несмрзнут, чија Brix вредност не прелази 20
							Сок од поморанџе, остали
							Сок од осталих појединачних агрума, чија Brix вредност не прелази 20
							Сок од осталих појединачних агрума, остали
							Сок од јабука, чија Brix вредност не прелази 20
							Сок од јабука, остало
						
						
							200
						
						
							100% MFN снижење
						
					
					
						
							2104
						
						
							Супе и чорбе и препарати за те производе; Хомогенизовани сложени прехрамбени производи
						
						
							50
						
						
							100% MFN снижење
						
					
					
						
							2105 
						
						
							Сладолед и други слични производи са додатком или без додатка какаа
						
						
							150
						
						
							ЕУ третман
						
					
					
						
							2106 10 20
						
						
							Концентрати беланчевина и текстуриране беланчевинасте материје: које не садрже млечне масноће, сахарозе, изогликозе, гликозе или скроба или са садржајем, по маси, мање од 1,5% млечне масноће, 5% сахарозе или изогликозе, 5% гликозе или скроба
						
						
							100
						
						
							100% MFN снижење
						
					
					
						
							2106 90 
						
						
							Прехрамбени производи на другом месту непоменути нити обухваћени, остало
						
						
							100
						
						
							ЕУ третман
						
					
					
						
							2204
						
						
							Вино од свежег грожђа, укључујући ојачана вина; Шира од грожђа осим оне из тар. броја 2009
						
						
							500 hl
						
						
							50% MFN снижење
						
					
					
						
							2309 10
						
						
							Храна за псе или мачке, припремљена за продају на мало
						
						
							500
						
						
							100% MFN снижење
						
					
					
						
							2309 90
						
						
							Препарати који се употребљавају за исхрану животиња, остало
						
						
							500
						
						
							100% MFN снижење
						
					
				
			
			ПРОТОКОЛ IIIO ТРГОВИНИ УСЛУГАМА
			I ОДЕЉАКОПШТЕ ОДРЕДБЕ
			Члан 1.Циљ и област примене
			1. С циљем олакшавања економске интеграције, одрживог развоја и трајне интеграције у глобалну економију, Стране овим протоколом, установљавају одредбе неопходне за прогресивну реципрочну либерализацију трговине услугама.
			2. Овај протокол се примењује на све оне мере које Стране усвоје или спроводе, а које утичу на трговину услугама.
			3. Ниједна одредба овог протокола неће се тумачити као да се од било које Стране захтева да приватизује јавна предузећа.
			4. Одредбе овог протокола неће се примењивати на услуге које пружају државни органи унутар територија Страна.
			5. У складу са одредбама овог протокола, Стране задржавају право да врше своја овлашћења и да регулишу и уводе нове прописе, како би испуниле легитимне циљеве својих јавних политика.
			6. Овај протокол се не односи на:
			(а) законе, прописе или захтеве којима се регулише набавка услуга од стране државних органа, набављених за државне потребе, и не у циљу комерцијалне препродаје, или у циљу коришћења у пружању услуга за комерцијалну продају; и
			(б) субвенције и бесповратна средства којe Стране одобравају, укључујући зајмове, гаранције и осигурања са субвенцијом државе, као ни на било које услове везане за добијање, или трајно примање таквих субвенција и бесповратних средстава, без обзира да ли се такве субвенције, или бесповратна средства одобравају искључиво за домаће услуге, кориснике услуга, или пружаоце услуга;
			(в) услуге унутрашњег и међународног ваздушног превоза, било редовног или ванредног, као ни на услуге које су директно повезане са остваривањем саобраћајних права, изузимајући:
			(i) услуге поправке и одржавања ваздухоплова;
			(ii) продају и маркетинг услуга у ваздушном саобраћају;
			(iii) услуге рачунарског система за резервацију карата (CRS);
			(г) аудио-визуелне услуге изузимајући копродукцију филмова и ТВ серија.
			Члан 2.Дефиниције
			За потребе овог протокола:
			„мера” значи било која мера једне Стране, у облику закона, прописа, правила, процедуре, одлуке, административне радње, или у било ком другом облику;
			„мере које Стране уведу или спроводе” значи мере које предузимају:
			(а) централне, регионалне, или локалне власти и надлежни органи; и
			(б) невладина тела у вршењу надлежности које су им повериле централне, или локалне власти и надлежни органи; 
			„трговина услугама” се дефинише као пружање услуга:
			(а) са територије једне Стране на територији друге Стране;
			(б) на територији једне Стране корисницима услуга друге Стране;
			(в) од стране пружалаца услуга једне Стране, путем комерцијалног присуства на територији друге Стране; и
			(г) од стране пружалаца услуга једне Стране, путем присуства физичких лица те Стране на територији друге Стране;
			„правно лице” је:
			(а) „у власништву” лица једне Стране уколико се више од 50 посто удела у том правном лицу налази у стварном власништву лица те Стране; 
			(б) „контролисано” од стране лица једне Стране ако су та лица овлашћена да именују већину директора тог правног лица, или да на други начин законито управљају његовим пословањем;
			(в) „повезано” са другим лицем ако то правно лице контролише, или је контролисано од стране тог другог лица; или ако су и оно и то друго лице контролисани од стране истог лица;
			„правно лице” је било који правни субјект који је прописно основан, или на други начин организован у складу са важећим законима једне Стране, без обзира да ли има за циљ остваривање профита, или неки други циљ, да ли је у приватном, или државном власништву, или контроли, укључујући било коју корпорацију, фонд, ортаклук, индивидуалног предузетника, заједничко предузеће или пословно удружење;
			„правно лице друге Стране” је правно лице које је или:
			(а) основано или на други начин организовано у складу са законима друге Стране, и има стварну пословну активност на територији те Стране; или
			(б) у случају пружања услуга путем комерцијалног присуства, у власништву је, или под контролом:
			(i) физичких лица те Стране; или
			(ii) правних лица те Стране како је дефинисано у тачки (i);
			„физичко лице једне Стране” је физичко лице које има држављанство Репубилке Србије, односно Републике Турске, у складу са њиховим националним законодавствима;
			„услуге које се пружају у вршењу управних функција” су све услуге које се не пружају на комерцијалној основи, као ни у конкуренцији са једним, или више пружалаца услуга;
			„пружалац услуга једне Стране” је било које физичко, или правно лице једне Стране које пружа, или жели да пружа услуге;
			„пружање услуга” обухвата производњу, дистрибуцију, маркетинг, продају и реализацију услуге;
			„комерцијално присуство” је било који тип пословног, или професионалног оснивања, укључујући и путем:
			(a) оснивања, стицања1, или задржавања постојећег правног лица, или
			(б) формирања, или даљег вођења филијале, или заступништва, на територији једне Стране у сврху пружања услуге;
			„филијала правног лица једне Стране” је правно лице кога контролише друго правно лица те Стране, у складу са њеним националним законодавством;
			„огранак правног лица једне Стране” је део правног лица које нема правни субјективитет, а има карактер сталне јединице, као што је на пример испостава матичног друштва, која има своју управу и материјално је опремљена за пословање са трећим странама, тако да трећа лица, иако знају да ће, ако то буде потребно, бити у правној вези са тим матичним предузећем чије је седиште у иностранству, не морају да послују директно са тим матичним друштвом, већ своје послове могу да обављају у месту пословања које представља његову испоставу;
			„представништво” је посебна организациона јединица привредног друштва друге Стране која обавља претходне и припремне радње у циљу закључивања правних послова друштва. Представништво нема правни субјективитет и не може да ствара сопствени приход. Страно друштво одговара за обавезе према трећим странама које би настале у раду његовог представништва;
			„услуге поправке и одржавања ваздухоплова” су такве активности које се предузимају на ваздухоплову, или његовом делу док је повучен из употребе и не укључују тзв. линијско одржавање;
			„продаја и маркетинг услуга у ваздушном саобраћају” значи могућност да авио-превозник слободно продаје и пласира своје услуге у ваздушном саобраћају, укључујући све аспекте маркетинга, као што су истраживање тржишта, оглашавање и дистрибуција. Ове активности не укључују одређивање цена услуга у ваздушном саобраћају нити важећих услова;
			„услуге рачунарског система за резервацију карата (CRS)” су услуге које пружају рачунарски системи који садрже информације о реду летења авио-превозника, расположивости, тарифима и правилима везаним за тарифе авио превозника, путем којих могу да се изврше резервације, или издају карте. 
			Члан 3.Третман најповлашћеније нације
			1. У складу са изузецима који могу настати због хармонизације прописа на основу споразума које Стране закључе са трећом страном који предвиђа узајамно признавање у складу са чланом VII ГАТС и у односу на било коју меру коју обухвата овај протокол, свака страна ће одмах и безусловно признати третман који није мање повољан, услугама и пружаоцима услуга друге Стране, од третмана који се одобрава сличним услугама и пружаоцима услуга треће стране. 
			2. Овај третман се неће примењивати на повољности које било која Страна одобри сходно условима неког постојећег, или будућег споразума типа дефинисаног у члану V и члану V бис Општег споразума о трговини услугама (General Agreement on Trade in Services – ГАТС), или на мере предузете на основу таквог споразума и на друге повољности које су Србија и Турска одобриле у складу са Листом изузећа од третмана најповлашћеније нације, а која се налазе у анексу овог протокола. 
			3. Ако након ступања овог протокола на снагу, једна Страна закључи било какав споразум о трговини услугама са било којом трећом страном, како је наведено у ставу 2, или било који други споразум о трговини услугама са било којом трећом страном, она ће позитивно одговорити на захтев друге Стране да преговара да у овај протокол унесе третман који није мање повољан од третмана одобреног тим споразумом трећој страни. Свако такво уношење треба да одржи укупну равнотежу обавеза које је свака од Страна преузела по овом протоколу. За сврхе овог става, на захтев једне од Страна, Стране ће одржати консултације на састанку Заједничког комитета.
			–––––––––––––––
			1	Термин „стицање” обухвата учешће у капиталу правног лица у циљу успостављања или одржавања трајних економских веза.
			4. Одредбе овог протокола неће се тумачити тако да спречавају било коју Страну да одобри или призна повољности суседним земљама у циљу олакшавања размене ограничене на зоне малограничног промета услуга које се локално пружају и користе. 
			Члан 4.Приступ тржишту
			1. У погледу приступа тржишту путем начина пружања услуга наведених у члану 2. (Дефиниције), свака Страна ће одобрити услугама и пружаоцима услуга друге Стране третман који није мање повољан од третмана предвиђеног одредбама, ограничењима и условима договореним и наведеним у њеној Листи посебних обавеза.
			2. У секторима у којима се преузимају обавезе везане за приступ тржишту, мере које једна Страна неће увести или спроводити, ни на регионално ограниченој територији, ни на својој целокупној територији, осим уколико није другачије одређено у Анексу I (Листе посебних обавеза), дефинишу се као:
			(a) ограничења броја пружалаца услуга било у облику бројчаних квота, монопола, ексклузивних пружалаца услуга, или захтева за испитивање економских потреба;
			(б) ограничења укупне вредности услужних трансакција или средстава за поједине услуге у облику бројчаних квота, или захтева за испитивање економских потреба;
			(в) ограничења укупног броја услужних трансакција, или укупне количине резултата (аутпута) појединих услуга, израженог одређеним бројчаним јединицима у облику квота, или захтева за испитивање економских потреба2;
			(г) ограничења укупног броја физичких лица која могу да буду запослена у конкретном сектору услуга, или која пружалац услуга може да запосли, а која су неопходна и директно везана за пружање одређене услуге, у облику бројчаних квота, или захтева за испитивање економских потреба;
			(д) мере којима се ограничава, или захтева тачно одређен облик правног субјекта3 или заједничког улагања преко којег пружалац услуга може да пружа услугу; и
			(ђ) ограничења учешћа страног капитала у облику ограничења максималног процента страног удела, или укупне вредности појединачног, или укупног страног улагања.
			Члан 5.Национални третман
			1. У секторима уписаним у Анекс I (Листе посебних обавеза), а у зависности од услова и ограничења предвиђених у њој, свака Страна ће за услуге и пружаоце услуга друге Стране, у погледу свих мера које утичу на пружање услуга, да одобри третман који није мање повољан од третмана који одобрава сопственим сличним услугама и пружаоцима услуга4.
			2. Страна може да испуни захтев из става 1. тако што ће услугама и пружаоцима услуга друге Стране одобрити било формално једнак третман, било формално другачији третман у односу на онај који одобрава за сопствене сличне услуге и пружаоце услуга.
			3. Сматраће се да је неки формално једнак, или формално различит третман неповољнији, ако се њиме услови конкуренције мењају тако да буду повољнији за услуге или пружаоце услуга те Стране, него за сличне услуге или пружаоце услуга друге Стране.
			–––––––––––––––
			2	Тачка 2(в) не обухвата мере којима Страна ограничава инпуте потребне за пружање услуга.
			3	Свака од Страна може да захтева да пружалац услуга, у случају оснивања у складу с њеним правом, мора да усвоји одређен правни облик. Уколико се овакав захтев примењује на недискриминаторан начин, не мора да буде посебно наведен у Анексу I (Листе посебних обавеза) да би Стране могле да га спроводе или уведу. Недискриминаторни правни облици су наведени у делу о финансијским услугама Анекса I (Листе посебних обавеза).
			4	Посебне обавезе које се подразумевају на основу овог члана неће се тумачити тако што би се од било које Стране захтевало да компензује било какве инхерентне битне конкурентске неповољности које су резултат страног карактера релевантних услуга или пружалаца услуга.
			Члан 6.Додатне обавезе
			Стране могу да преговарају о обавезама у вези са мерама које утичу на трговину услугама, а које не подлежу концесијама у складу са чланом 4. (Приступ тржишту) или 5. (Национални третман), укључујући оне мере у вези са квалификацијама, стандардима, или издавањем дозвола. Такве обавезе биће уписане у Листу посебних обавеза Стране.
			Члан 7.Листе посебних обавеза
			1. Свака Страна ће у Листи посебних обавеза навести посебне обавезе које преузима у складу са чланом 4. (Приступ тржишту), чланом 5, (Национални третман) и чланом 6. (Додатне обавезе). У погледу сектора у којима се такве обавезе преузимају, у свакој Листи посебних обавеза ће се одредити:
			(a) начин, ограничења и услови за приступ тржишту;
			(б) услови и ограничења за национални третман;
			(в) преузимање додатних обавеза; и
			(г) где је то примерено, временски оквир за извршавање таквих обавеза; и
			(д) датум ступања на снагу таквих обавеза.
			2. Мере које нису у складу са оба члана: чланом 4. (Приступ тржишту) и чланом 5. (Национални третман) биће уписане у колону која се односи на члан 4. (Приступ тржишту). У овом случају сматра се да овакав упис предвиђа и услов, или ограничење за члан 5. (Национални третман).
			3. Листе посебних обавеза Страна дате су у Анексу I (Листе посебних обавеза) и чине саставни дeо овог протокола.
			Члан 8.Измене обавеза
			1. Свака Страна може, уз обострану сагласност, да измени, или повуче било коју обавезу из своје Листе посебних обавеза у складу са одредбама овог члана.
			2. Стране ће, на писмени захтев Стране која је тражилац измене, да одрже консултације како би размотриле захтев за измену одређене обавезе у Листи посебних обавеза Стране тражиоца. Консултације ће се одржати у року од три месеца након што Страна тражилац упути званично обавештење о свом захтеву.
			3. Такав заједнички споразум ће садржати одредбе којима се обезбеђује компензација за усклађивање с обзиром на друге услуге. Страна која мења, или повлачи било коју обавезу из своје Листе посебних обавеза, задржаће општи ниво реципрочних и узајамно повољних обавеза, тако да њихов ниво не буде мање повољан за трговину од нивоа предвиђеног у њеноj Листи посебних обавеза, из овог протокола, пре таквих консултација /споразума. 
			4. Страна која мења може да измени, или повуче своју обавезу само после извршеног компензацијског усклађивања са другом Страном, или у складу са одлуком донетом применом процедуре из члана 33. (Извршење обавеза) Споразума.
			5. Ако Страна која мења, изврши своју предложену измену, или повлачење и не поступи у складу с одлуком која је донета применом поступка из члана 33. (Извршење обавеза) Споразума, друга Страна може да измени, или повуче материјално/суштински једнаке повољности у складу с овом одлуком. 
			6. Измена, или повлачење обавеза ће се третирати као измена и допуна одговарајуће Листе посебних обавеза и ступиће на снагу у складу са процедурама наведеним у члану 35. (Измене и допуне) Споразума.
			Члан 9.Узајамно признавање
			1. У циљу испуњавања релевантних стандарда, или критеријума за издавање одобрења, дозвола или потврда пружаоцу услуга, свака од Страна ће с дужном пажњом да размотри захтеве друге Стране за признавање стеченог образовања или искуства, испуњености захтева, као и издатих дозвола и сертификата друге Стране. Такво признавање може да се заснива на договору или аранжману са том другом Страном, или да се на други начин аутономно одобри.
			2. Када једна Страна призна стечено образовање или искуство, испуњеност захтева, или издате дозволе и сертификате на територији треће стране, Страна која признаје, ће другој Страни дати одговарајућу прилику да преговара о свом приступању таквом споразуму, или аранжману, било постојећем, или будућем, или да преговара о њему сличном споразуму, или аранжману. Када једна Страна самостално изврши признавање, она ће другој Страни пружити одговарајућу прилику да докаже да треба да буду признати и стечено образовање, или искуство, захтеви који су већ задовољени, или издате дозволе и сертификати на територији те друге Стране.
			3. Стране ће подржати своја релевантна надлежна тела да ступе у преговоре о признавању стручних квалификација и/или поступке регистровања у циљу постизања раних исхода.
			4. Сваки такав споразум, или аранжман, или аутономно признавање треба да буде у складу са релевантним одредбама Споразума СТО, а нарочито са 3. ставом члана VII ГАТС-а.
			Члан 10.Транспарентност и поверљиве информације
			1. Свака Страна ће одмах, осим у ванредним ситуацијама, а најкасније до њиховог ступања на снагу, објавити све релевантне мере опште примене које се односе на овај протокол, или утичу на његову примену. Свака Страна ће, такође, објавити међународне споразуме, које је потписала, који се односе на трговину услугама, или који на њу утичу.
			2. Ако објављивање предвиђено ставом 1. није изводљиво, такве информације ће се учинити јавно доступним на други начин.
			3. Свака Страна ће на Заједничком комитету ближе информисати другу Страну, на њен захтев, о доношењу нових или изменама постојећих закона, прописа, или административних смерница, које значајно утичу на трговину услугама обухваћених њеним посебним обавезама по овом протоколу.
			4. Свака Страна ће благовремено да одговори на све захтеве друге Стране којима се траже ближе информације о било којој од њених мера опште примене, или о међународним споразумима који се односе на овај протокол, или на њега утичу. Свака страна ће одржавати, или успоставити одговарајуће механизме и контактне тачке наведене у члану 21. (Контактне тачке) за пружање ближих информација на основу захтева друге Стране.
			5. Ниједна одредба овог протокола не захтева од било које Стране да обезбеди, или дозволи приступ информацијама које би, уколико се открију, ометале спровођење закона, или чије је откривање забрањено, или ограничено по њеном закону, или је на други начин супротно јавном интересу, или би штетило законитим комерцијалним интересима одређених предузећа, било јавних било приватних.
			Члан 11.Национални прописи
			1. У секторима у којима се преузимају посебне обавезе, свака Страна ће обезбедити да се све мере опште примене, обухваћене овим протоколом, које утичу на трговину услугама, спроводе на разуман, објективан и непристрасан начин.
			2. У циљу обезбеђења, да мере које се односе на захтеве и процедуре везане за квалификације, на техничке стандарде и захтеве везане за издавање дозвола не представљају непотребне препреке трговини услугама, свака Страна ће осигурати, како је примерено за поједине секторе у којима се преузимају посебне обавезе, да такве мере:
			(а) буду засноване на објективним и транспарентним критеријумима, као што су компетентност и способност пружања услуге; 
			(б) не оптерећују више него што је нужно да се осигура квалитет услуге и;
			(в) у случају процедура издавања дозвола, да поступак сам по себи не представља ограничење за пружање услуга.
			3. Када је једној Страни потребно одобрење за пружање услуге, за коју је преузета посебна обавеза, она ће осигурати да њени надлежни органи: 
			(a) у разумном временском року, након подношења уредног захтева, сагласно њеним националним законима и прописима, обавесте подносиоца захтева о одлуци по том захтеву; 
			(б) у мери у којој је то могуће, установе оријентациони временски рок за решавање захтева;
			(в) уколико је захтев одбијен, у мери у којој је то могуће, обавесте подносиоца захтева о разлозима одбијања, било директно или на захтев, како је примерено;
			(г) без непотребног одлагања, пруже подносиоцу захтева, на његово тражење, информације о статусу захтева;
			(д) уколико је то практично могуће, подносиоцима захтева дају могућност да исправе мање грешке и пропусте у својим захтевима и настоје да пруже смернице о додатним информацијама које су потребне; и
			(ђ) кад то сматрају примереним, прихвате копије докумената, оверене у складу са националним законом, уместо оригиналних докумената.
			4. Свака Страна ће осигурати да накнаде за одобрења које надлежни орган наплаћује буду разумне и да саме по себи не ограничавају пружање одговарајуће услуге.
			5. Регулаторни органи сваке Стране ће јавно објавити захтеве, укључујући сву документацију која је потребна за уредно подношење захтева везаних за пружање услуга.
			Члан 12.Монополи и ексклузивни пружаоци услуга
			1. Свака Страна ће обезбедити да сви монополски пружаоци услуга на њеној територији не делују, приликом пружања монополских услуга на релевантном тржишту, супротно обавезама Стране према члану 3. (Третман најповлашћеније нације) и преузетим посебним обавезама у складу са овим протоколом.
			2. Када монополски пружалац Стране конкурише, директно, или преко повезаног правног лица за пружање услуга ван оквира његових монополских права, а то је предмет посебних обавеза те Стране, Страна ће обезбедити да такав пружалац не злоупотреби свој монополски положај да делује на њеној територији на начин који није у складу са таквим обавезама.
			3. Ако Страна има разлога да верује да монополски пружалац услуга друге Стране делује на начин супротан ст. 1. или 2, може да захтева од друге Стране која успоставља, има или даје одобрења таквим пружаоцима услуга, да пружи конкретне иформације о релевантним операцијама на њеној територији.
			4. Одредбе овог члана ће се такође примењивати на случајеве екслузивних пружалаца услуга где Страна, формално или de facto:
			(а) одобрава или упоставља мали број пружалаца услуга; и
			(б) суштински ограничава конкуренцију међу овим пружаоцима услуга на својој територији.
			Члан 13.Пословна праксa
			1. Стране признају да неки видови пословне праксе пружалаца услуга, осим оних који спадају под одредбе члана 12. (Монополи и екслузивни пружаоци услуга), могу да наруше конкуренцију и тиме ограниче трговину услугама.
			2. Свака Стране ће, на захтев друге Стране, ступити у консултације са циљем да елиминише праксу на коју указује став 1. Страна којој се захтев упућује, размотриће такав захтев с пуном пажњом и са разумевањем и сарађиваће у пружању информација које су доступне јавности и нису поверљиве природе, а од важности су за постављено питање. Дотична Страна ће такође, Страни која је поставила захтев, обезбедити остале информације које су јој доступне, а у складу са њеним домаћим законодавством и према закљученом споразуму са другом Страном о заштити њихове поверљивости.
			Члан 14.Ускраћивање повластица
			1. Страна може да ускрати повластице из овог протокола пружаоцу услуга друге Стране ако утврди да ту услугу код друге Стране пружа правно лице које је у власништву, или под контролом лица из било коje, треће стране, које нема стварну пословну активност на територији било које Стране овог протокола.
			2. Једна Страна може да ускрати повластице из овог протокола пружаоцу услуга друге Стране који је правно лице, уколико утврди да је то правно лице у власништву, или под контролом лица из било које треће стране, и да Страна која их ускраћује:
			(а) нема дипломатске односе са трећом страном; или
			(б) усвоји или спроводи мере у односу на трећу страну, или на лице из треће стране, којима се забрањују послови са тим правним лицем, или које би биле прекршене, или заобиђене, ако би се повољности из овог протокола одобриле том правном лицу.
			Члан 15.Плаћања и трансфери
			1. Осим под околностима предвиђеним у члану 16. (Ограничења ради заштите платног биланса), Стране неће примењивати ограничења за међународне трансфере и плаћања везана за текуће трансакције, која се односе на њихове преузете посебне обавезе.
			2. Ниједна одредба овог протокола неће утицати на права и обавезе Чланица Међународног монетарног фонда према Статуту Фонда, укључујући и коришћење девизног режима, у складу са Статутом Фонда, под условом да Чланица не уводи ограничења на било које капиталне трансакције супротно својим посебним обавезама које се односе на те трансакције, осим у складу са чланом 16. (Ограничења ради заштите платног биланса), или на захтев Фонда.
			Члан 16.Ограничења ради заштите платног биланса
			1. У случају озбиљних платнобилансних и спољних финансијских тешкоћа, или претње да до њих дође, Страна може да усвоји, или задржи мере ограничења у трговини услугама за које је преузела посебне обавезе, укључујући и ограничења за плаћања, или трансфере за послове везане за такве обавезе. Констатује се да посебан притисак на платни биланс неке Стране, која је у процесу економског развоја, или економске транзиције, може да захтева употребу мера ограничења да би се осигурало, између осталог, одржавање одговарајућег нивоа финансијских резерви неопходних за спровођење њеног програма економског развоја, или економске транзиције.
			2. Ограничења наведена у ставу 1:
			(a) неће бити дискриминаторна;
			(б) биће у складу са Статутом Међународног монетарног фонда;
			(в) избегаваће наношење непотребне штете комерцијалним, економским и финансијским интересима друге Стране;
			(г) неће бити увођенa у обиму који је неопходан за превазилажење околности описаних у ставу 1;
			(д) биће привремена и прогресивно ће се укидати с побољшањем ситуације наведене у ставу 1.
			3. У одређивању опсега таквих ограничења, Стране могу да дају приоритет пружању услуга које су битније за њихове економске и развојне програме. Таква ограничења се, међутим, неће уводити или примењивати у сврху заштите одређеног сектора услуга.
			4. Страна која спроводи, или уведе такве мере ограничења, или њихове измене, одмах ће о њима званично обавестити Заједнички комитет и представити, што је пре могуће, временски распоред њиховог укидања.
			Члан 17.Општа изузећа
			1. Под условом да се такве мере не примењују на начин који би представљао средство произвољне, или неоправдане дискриминације између Страна у којима превлађују слични услови, нити прикривеног ограничавања трговине услугама, ниједна одредба овог протокола неће се тумачити као спречавање Страна да уведу, или спроводе мере:
			(a) неопходне за заштиту јавног морала, или одржавање јавног реда;5
			(б) неопходне за заштиту живота и здравља људи, животиња и биљака;
			(в) неопходне да се осигура поштовање закона и прописа који нису противни одредбама овог протокола, укључујући оне који се односе на:
			(i) спречавање противправних и преварних пракси, или на регулисање последица неиспуњења уговора о услугама;
			(ii) заштиту приватности појединаца у погледу обраде и преношења личних података и заштите тајности личних евиденција и рачуна;
			(iii) безбедност;
			(г) противне члану 5. (Национални третман), уколико различити третман има за циљ да се обезбеди правично или делотворно наметање6, или наплата директних пореза oд услуга, или пружаоца услуга друге Стране;
			(д) противне члану 3. (Третман најповлашћеније нације), под условом да је разлика у третману резултат споразума о избегавању двоструког опорезивања, или одредби о избегавању двоструког опорезивања из било ког другог међународног споразума, или аранжмана који је обавезујући за ту Страну.
			Члан 18.Изузећа из разлога безбедности
			1. Ниједна одредба овог протокола:
			(a) не захтева да Стране дају било какве информације, за чије откривање сматрају да је супротно основним интересима безбедности; или
			(б) не спречева Стране да предузму било какве мере за које сматрају да су неопходне ради заштите основних интереса безбедности:
			(i) у вези пружања услуга које су директно или индиректно намењене снабдевању војске;
			(ii) у вези фисионих и фузионих материјала, или материјала из којих се они добијају;
			(iii) у време рата, или другог ванредног стања у међународним односима; или
			(в) не спречава Стране да предузму било које радње у складу са својим обавезама према Повељи Уједињених нација везаним за очување међународног мира и безбедности.
			2. Заједнички комитет ће бити упознат у највећој могућој мери о мерама предузетим у складу са ставом 1 (б) и (в) и о њиховом престанку.
			–––––––––––––––
			5	Позивање на изузеће ради заштите јавног реда дозвољено је само када постоји стварна и довољно озбиљна претња неком од основних интереса друштва.
			6	Мере које имају за циљ да се обезбеди правично и делотворно наметање или наплата директних пореза укључују мере које једна Страна предузима у складу са својим пореским системом које се:
				(i.)  примењују на нерезидентне пружаоце услуга уважавајући чињеницу да je пореска обавеза нерезидената утврђена у погледу опорезивих ставки које потичу са територије Стране или се на њој налазе; или
				(ii.)  примењују на нерезиденте да би се осигурало наметање или наплата пореза на територији Стране, или
				(iii.)  примењују на нерезиденте или резиденте да би се спречило избегавање или утаја пореза, укључујући мере за усклађивање; или
				(iv.) примењују на кориснике услуга пружених на територији друге Стране или са ње, да би се осигурало наметање и наплата пореза таквим корисницима који потичу из извора са територије Стране; или
				(v.)  примењују како би се направила разлика између пружалаца услуга који подлежу порезу на широм света опорезиве ставке, од других пружалаца услуга, уз признавање разлика у природи пореске основице између њих; или
				(vi.)  примењују да би се одредио, расподелио или алоцираo приход, профит, добит, губитак, одбитак или кредит резидентних лица или филијала, или између повезаних лица или филијала истог лица, како би се заштитила пореска основица Стране.
				Порески термини или концепти у тачки (г) овог члана и у овој фусноти одређени су у складу са пореским дефиницијама и концептима, или једнаким или сличним дефиницијама и концептима, у складу са националним законима Стране која предузима мере.
			Члан 19.Оцена обавеза
			1. У циљу даље либерализације и отклањања преосталих ограничења и обезбеђивања укупне равнотеже права и обавеза, Стране ће преиспитати овај протокол и своје Листе посебних обавеза најкасније пет година након ступања на снагу овог протокола, а после тога ће их преиспитивати у редовним интервалима. Као резултат таквих оцена, Заједнички комитет може да одлучи да измени овај протокол и/или релевантне Листе посебних обавеза.
			2. Редовне оцене нивоа либерализације, сходно ставу 1. узимају у обзир процену степена рестриктивности мера које утичу на трговину услугама, применом методологија које су установиле Светска банка и Организација за економску сарадњу и развој (ОЕЦД).
			3. Стране ће посебно узети у обзир сваку независну либерализацију и текући рад под покровитељством СТО. 
			Члан 20.Однос између Протокола и Споразума
			1. Овај протокол је саставни део Споразума о слободној трговини између Републике Турске и Републике Србије, који је потписан 1. јуна 2009. године и ступио на снагу 1. септембра 2010. године (у даљем тексту: „Споразум”), како је предвиђено у члану 36. (Протоколи и анекси) Споразума.
			2. Одредбе Споразума се неће примењивати на овај протокол, с изузетком члана 29. (Оснивање Заједничког комитета), члана 30. (Рад Заједничког комитета), члана 33. (Извршење обавеза), члана 35. (Измене и допуне), члана 36. (Протоколи и анекси), члана 37. (Важење и отказивање) и члана 38. (Ступање на снагу) Споразума.
			3. За потребе члана 33. (Извршење обавеза) Споразума, примењују се процедуре из члана 22. (Процедура обавештавања и консултација за примену мера) Споразума, mutatis mutandis.
			4. Осим ако није другачије назначено, све консултације које ће се обављати на основу овог протокола подлежу одредбама из члана 22. (Процедура обавештавања и консултација за примену мера) Споразума, mutatis mutandis.
			5. У случају неусаглашености између овог протокола и одредби Споразума, примењују се одредбе овог протокола у мери у којој постоји неусаглашеност.
			Члан 21.Контактне тачке
			Свака Страна ће одредити особу за контакт да олакша комуникацију између Страна у вези са питањима која се односе на овај протокол и пружиће податке о тим контактним тачкама другој Страни. Стране ће обавестити једна другу одмах о било каквим променама података својих контактних тачака.
			Члан 22.Анекси, додаци и фусноте
			Анекси, додаци и фусноте овог протокола чине саставни део овог протокола.
			II ОДЕЉАКПРИВРЕМЕНО ПРИСУСТВО ФИЗИЧКИХ ЛИЦА У СВРХУ ПРУЖАЊА УСЛУГА
			Члан 23.Обухват
			1. Овај одељак се односи на мере које утичу на улазак и привремени боравак физичких лица којa су пружаоци услуга једне Стране, и на физичка лица која пружалац услуга те Стране запошљава у вези са пружањем услуге.
			2. Овај одељак се не примењује на мере које утичу на физичка лица која траже приступ тржишту рада Стране, нити се примењује на мере које регулишу држављанство, боравак или запошљавање на трајној основи.
			3. Ниједна одредба овог одељка не спречава Стране да примењују мере за регулисање уласка физичких лица на њихову територију, или њихов привремени боравак на њој, укључујући и мере неопходне за заштиту интегритета и осигурање уредног кретања физичких лица преко њихових граница, под условом да се такве мере не примењују на начин да поништавају или умањују повољности које настају за другу Страну у складу са условима посебних обавеза из Анекса I овог протокола (Листе посебних обавеза).7
			4. Без обзира на одредбе овог одељка, и даље се примењују сви захтеви које прописују закони Страна у вези са мерама уласка, боравка, рада и социјалне сигурности, укључујући прописе који се тичу минималних зарада, као и колективних уговора о зарадама чак и када нису наведени у Листама посебних обавеза.
			5. Обавезе везане за улазак и привремени боравак физичких лица ради пословних сврха не важе када је намера или резултат уласка и привременог боравка мешање или деловање на други начин на исход преговора или радног спора/спора у вези управљања, или радни однос физичког лица које је укључено у такав спор.
			Члан 24.Општа начела
			Стране ће примењивати своје мере које се односе на одредбе овог одељка што је могуће експедитивније, како би се избегло непотребно нарушавање, или успоравање трговине робом, или услугама по овом споразуму.
			Члан 25.Посебне обавезе
			1. Приликом преузимања обавеза у складу са чланом 4. (Приступ тржишту) и чланом 5. (Национални третман) овог протокола, свака Страна ће у својој Листи посебних обавеза да наведе обавезе које преузима у вези уласка и привременог боравка физичких лица друге Страна на својој територији. У овим Листама посебних обавеза ће бити наведени услови и ограничења којима се регулишу те обавезе за сваку категорију пружалаца услуга, укључујући трајање боравка и могућности продужења боравка и евентуалне бројчане квоте и захтеве за испитивање економских потреба. 
			2. Свака Страна одобрава улазак и привремени боравак физичким лицима друге Стране у складу са овим протоколом, укључујући услове за сваку категорију наведену у Анексу I (Листа посебних обавеза) прописане за физичка лица релевантним законима и прописима о усељавању који се примењују на улазак и привремени боравак, као што су они који се односе на јавно здравље и сигурност и националну безбедност.
			3. Сама чињеница да је једна Страна одобрила улазак и привремени боравак физичком лицу друге Стране неће се тумачити као ослобађање тог лица од обавезе да испуни захтеве везане за прибављање потребних дозвола, или друге захтеве, укључујући оне везане за обавезни кодекс понашања, за обављање неког занимања, или бављење пословним активностима.
			4. Листе посебних обавеза Страна не укључују мере везане за захтеве и процедуре у погледу квалификација, за техничке стандарде и услове за издавање дозвола када оне не представљају ограничења у погледу приступа тржишту, или националног третмана у смислу члана 4. (Приступ тржишту) и члана 5. (Национални третман). Ове мере нпр. обавеза прибављања дозволе, обавеза у погледу универзалних услуга, обавеза обезбеђења признавања квалификација у регулисаним секторима и обавеза полагања посебних испита, укључујући испите из познавања језика и обавеза поседовања пријављеног места боравка на територији где се обавља економска делатност, чак и уколико нису набројане, у сваком случају се примењују на кључно особље и приправнике с факултетском дипломом из Србије и Турске.
			5. Најкасније у року од пет година од ступања на снагу овог протокола, Стране ће размотрити могућност преговора о обавезама у вези приступа пружалаца услуга на основу уговора и независних стручних радника једне Стране на територији друге Стране.
			–––––––––––––––
			7	Сама чињеница да је за физичка лица потребна виза неће се сматрати поништавањем или умањењем повољности у складу са условима посебних обавеза из Анекса I (Листа посебних обавеза).
			Члан 26.Давање информација
			1. За потребе овог одељка, свака Страна ће осигурати да њени надлежни органи јавно објаве информације потребне за успешно подношење захтева за добијање дозволе за улазак и привремени боравак на њеној територији.
			2. Информације из тачке 1. садржаће описе, нарочито:
			(а) свих категорија одобрења и дозвола релевантних за улазак и привремени боравак за сваку категорију наведену у Анексу I (Листе посебних обавеза);
			(б) услова и процедура за подношење захтева и издавање дозвола за први улазак и привремени боравак, укључујући податке о условима који треба да се испуне, начину подношења захтева, таксама за захтев, стандардном трајању поступка, максималном року важења, условима за продужење, поступку ревизије. 
			3. Стране ће једна другој достављати податке о релевантним публикацијама или веб-сајтовима на којима су доступне информације из тачке 2.
			Члан 27.Захтеви и процедуре везане за улаз и привремени боравак
			1. Стране ће у складу са својим националним законима и прописима осигурати транспарентан, ефикасан, прописан и правичан поступак решавања захтева за улазак и привремени боравак физичких лица која пружају услуге. 
			2. Документа која се траже уз захтев за одобравање уласка и привременог боравка морају да буду релевантна и сразмерна сврси за коју се подносе.
			3. Износ накнада за обраду захтева за улазак и привремени боравак и рад пружалаца услуга биће разуман и одређен у складу са административним трошковима.
			4. Уредни захтеви ће се обрађивати брзо и експедитивно. Надлежни органи сваке Стране ће одмах након доношења одлуке обавестити подносиоца захтева за одобравање уласка, привременог боравка или радне дозволе како је захтев решен. Ово обавештење ће укључивати податке о дужини одобреног боравка и другим условима, где је то примерено.
			5. Рок за решавање уредно поднетих захтева за добијање радне дозволе не сме бити дужи од 30 дана, осим у случајевима када за то постоје оправдани разлози.
			6. На захтев подносиоца захтева, надлежни органи одговарајуће Стране ће без непотребног одлагања и, што је детаљније могуће, пружити информације о статусу његовог захтева.
			7. У случају да је захтев неуредан, подносилац захтева ће одмах бити обавештен о томе који подаци недостају да би захтев био уредан и потпун и биће му омогућено да све недостатке отклони у разумном року.
			8. Када се захтев одбије, подносилац захтева ће бити обавештен о одбијању и добиће информације о могућим поступцима ревизије. 
			III ОДЕЉАКТЕЛЕКОМУНИКАЦИОНЕ УСЛУГЕ
			Члан 28.Дефиниције
			У смислу овог одељка:
			„одобрење” је лиценца, концесија, дозвола, регистрација или друго одобрење потребно једној Страни да би пружала јавне телекомуникационе услуге;
			„колокација” је приступ и коришћење физичког простора у циљу инсталирања, одржавања или поправке опреме на имовини која је у власништву, или коју контролише, или користи други главни пружалац за обављање јавних телекомуникационих услуга;
			„трошковно оријентисан” значи базиран на трошковима, и може да обухвата разумну добит и може да укључује различите методологије за одређивање трошкова за различите објекте или услуге;
			„крајњи корисник” је крајњи потрошач или претплатник јавних телекомуникационих услуга, укључујући другог пружаоца услуга осим пружаоца јавних телекомуникационих услуга;
			„привредно друштво” јe било који правни субјект који је основан или организован у складу са важећим законима, без обзира да ли има за циљ остваривање профита или неки други циљ, да ли је у приватном или државном власништву или контроли, укључујући било које привредно друштво, корпорацију, траст, ортаклук, индивидуалног предузетника, заједнички подухват или пословно удружење и огранак предузећа;
			„привредно друштво Стране” је предузеће које је основано или организовано у складу са законима једне Стране и тамо обавља пословне активности;
			„битни елементи” су они елементи мрежне или јавне телекомуникационе услуге: 
			(a) који су битни за пружање јавних телекомуникационих услуга; 
			(б) које искључиво или претежно обезбеђује један пружалац или ограничен број пружалаца услуга, и
			(в) које економски или технички није могуће заменити да би се пружале услуге;
			„међуповезивање (интерконекција)” је веза између две или више јавних телекомуникационих мрежа унутар територије једне Стране, како би се корисницима услуга једног пружаоца услуга омогућила комуникација са корисницима услуга другог пружаоца услуга, као и приступ услугама које пружа други пружалац услуга;
			„изнајмљени водови” су телекомуникационе линије између две или више одређених тачака које су опредељене за наменску употребу или доступност одређеном клијенту или другим корисницима које је тај клијент изабрао;
			„главни пружалац услуга” је пружалац јавних телекомуникационих услуга, који може да значајно утиче на услове учешћа на релевантном тржишту, са становишта цене и пружања мрежних или јавних телекомуникационих услуга, због: 
			(a) контролисања битних елемената или, 
			(б) коришћења свог положаја на тржишту;
			„мрежни елемент” је било који објекат, или опрема који се користе за пружање јавних телекомуникационих услуга и његова техничка дефиниција мора да садржи карактеристике, функције и могућности које такви објекти или опрема пружају;
			„недискриминаторан” значи третман који није мање повољан од оног који се даје било ком другом кориснику мрежних или сличних телекомуникационих услуга, у сличним околностима;
			„преносивост броја” значи право крајњих корисника јавних телекомуникационих услуга да задрже исте бројеве фиксног телефона на истој локацији, или исте бројеве мобилних телефона на било којој локацији када пређу код сличног пружаоца јавних телекомуникационих услуга;
			„јавна телекомуникациона мрежа” је инфраструктура која се користи за пружање јавних телекомуникационих услуга;
			„јавне телекомуникационе услуге” су све телекомуникационе услуге које се нуде широкој јавности. Ове услуге могу, између осталог, да укључују услуге телефоније и преноса података, без икакве промене с краја на крај у облику, или садржају таквих информација, али искључују информативне услуге;
			„референтна интерконекциона понуда” је понуда интерконекције коју нуди главни пружалац услуга која је регистрована или одобрена од стране регулаторног тела за телекомуникације, која је довољно детаљна да омогући пружаоцима јавних телекомуникационих услуга који су вољни да прихвате наведене цене и услове, да добију интерконекцију тако да нема потребе да преговарају са релевантним пружаоцем услуга;
			„телекомуникације” су емитовање, пренос и пријем сигнала било којим физичким, електромагнетним или оптичким средствима;
			„регулаторни орган за телекомуникације” је тело или тела у сектору телекомуникационих услуга, која су надлежна за све регулаторне послове поверене у складу са националним законодавствима Страна;
			„терминална тачка мреже” је тачка у којој се јавна телекомуникациона мрежа повезује са уређајима и опремом крајњих корисника или, где је то примерено, тачка где се друге телекомуникационе мреже повезују на ову мрежу; и
			„корисник” је физичко или правно лице, било да је претплатник или не, које користи телекомуникационе услуге, и које може да буде пружалац јавних телекомуникационих услуга. 
			Члан 29.Обухват
			1. Овај одељак се примењује на:
			(а) мере које једна Страна уведе или спроводи, које се односе на приступ и коришћење јавних телекомуникационих мрежа и услуга;
			(б) мере које једна Страна уведе или спроводи, које се односе на обавезе пружалаца јавних телекомуникационих мрежа и услуга, и
			(в) друге мере које једна Страна уведе или спроводи, које се односе на јавне телекомуникационе мреже и услуге.
			2. Овај одељак се неће примењивати на мере које једна Страна уведе или спроводи које се односе на емитовање8 и кабловску дистрибуцију радио или телевизијског програма намењеног јавности, изузимајући мере којима се предузећима која пружају ове услуге гарантује приступ и могућност непрекидног коришћења јавних телекомуникационих мрежа и услуга као што је предвиђено у члану 30. (Приступ и коришћење јавних телекомуникационих мрежа и услуга).
			3. Ниједна одредбa овог одељка неће се тумачити као захтевање да Стране, или као захтевање да Стране захтевају од предузећа, да успоставе, изграде, набаве, изнајме, управљају, или пружају јавне телекомуникационе мреже и услуге, када се такве мреже, или услуге не нуде широкој јавности.
			4. Поред тога, овај одељак се не тумачи у смислу да спречава Стране да оператерима приватних мрежа забране коришћење њихових мрежа за пружање мрежних или јавних телекомуникационих услуга трећим лицима.
			Члан 30.Приступ и коришћење јавних телекомуникационих мрежа и услуга
			1. Поштујући право Страна да ограниче пружање услуге у складу са резервама изјављеним у њиховим Листама посебних обавеза, свака Страна ће осигурати да предузећа друге Стране која пружају телекомуникационе услуге имају приступ јавним телекомуникационим мрежама и услугама које се нуде на њеној територији или преко њених граница, и да могу да их користе под разумним и недискриминаторним условима, укључујући, поред других облика, одредбе из ставова од 2. до 6.
			2. Свака Страна ће осигурати да таквим предузећима буде дозвољено да:
			(а) купују или изнајмљују и повезују терминалну, или другу опрему која се међуповезује са јавним телекомуникационим мрежама;
			(б) пружају услуге крајњим, појединачним, или вишеструким корисницима, преко сопствених, или изнајмљених водова;
			(в) међуповежу приватне, изнајмљене, или сопствене водове са мрежним и јавним телекомуникационим услугама те Стране, или са изнајмљеним или сопственим водовима другог предузећа, и
			(г) врши функције свичинга, пријема/слања сигнала, обраде и конверзије; и користи оперативне протоколе по свом избору.
			3. Свака Страна ће осигурати да предузећа друге Стране могу да користе јавне телекомуникационе мреже и услуге за пренос информација на њеној територији или преко њених граница, и да имају приступ информацијама садржаним у базама података или на други начин ускладиштеним у читљивој форми помоћу машине на територији било које Стране, у складу са њеним законима и прописима.
			–––––––––––––––
			8	Емитовање се дефинише онако како је предвиђено у одговарајућим законима Страна.
			4. Без обзира на став 3, Стране могу да предузму неопходне мере: 
			(а) за обезбеђивање сигурности и поверљивости порука, и/или
			(б) за заштиту приватности личних података крајњих корисника телекомуникационих услуга;
			под условом да се такве мере не примењују на начин који би представљао дискриминаторно, произвољно или неоправдано средство, или прикривено ограничење трговине услугама.
			5. Свака Страна ће осигурати да се неће уводити никакви услови за приступ и коришћење јавних телекомуникационих мрежа или услуга, осим оних који се сматрају неопходним за: 
			(а) заштиту јавне одговорности пружалаца јавних телекомуникационих мрежа или услуга, нарочито њихове способности да своје мреже или услуге учине доступним широј јавности;
			(б) заштиту техничког интегритета јавних телекомуникационих мрежа или услуга; или
			(в) осигуравање да пружаоци услуга друге Стране не пружају услуге које су ограничене резервама које су Стране изјавиле у својим Листама посебних обавеза.
			6. Под условом да задовољавају критеријуме наведене у ставу 5, услови за приступ и коришћење мрежа, или јавних телекомуникационих услуга могу да укључују:
			(а) захтев да се користе одређени технички интерфејси, укључујући интерфејс протоколе за интерконекцију са таквим мрежама и услугама;
			(б) захтеве, по потреби, за интероперабилност таквих услуга;
			(в) хомологацију или одобрење терминалне, или друге опреме у интерфејсу са мрежним и техничким захтевима који се односе на прикључење такве опреме на те мреже, и
			(г) ограничења у међуповезивању приватних изнајмљених или сопствених водова са таквим мрежама или услугама, или са водовима које су друга предузећа изнајмила или су у њиховом власништву.
			7. Ниједна одредба овог члана не спречава Страну да захтева од привредног друштва званично обавештавање, да обезбеди лиценцу, концесију, дозволу, регистрацију, или другу врсту одобрења да би могло да пружа неку врсту јавне телекомуникационе услуге на њеној територији. 
			Члан 31.Доступност критеријума за издавање дозвола
			1. Када се тражи дозвола, следеће информације ће бити јавно доступне:
			(a) сви критеријуми за издавање дозвола и уобичајен рок у коме се доноси одлука у вези са захтевом за издавање дозволе, и
			(б) услови и одредбе појединачних дозвола.
			2. Разлози неодобравања дозволе ће, на захтев, бити саопштени подносиоцу захтева.
			Члан 32.Деловање главних пружалаца услуга
			Поступање главних пружалаца услуга
			1. Свака Страна ће осигурати да главни пружаоци услуга на њеној територији поступају према пружаоцима јавних телекомуникационих услуга друге Стране, на начин који није мање повољан од начина на који они поступају, у сличним околностима, према својим филијалама, зависним, или независним пружаоцима услуга, у погледу:
			(a) доступности, пружања, цена или квалитета мрежних или сличних јавних телекомуникационих услуга, и
			(б) доступности техничких интерфејса неопходних за међуповезивање.
			Заштита конкуренције
			1. Свака Страна ће спроводити одговарајуће мере како би спречила пружаоце услуга који су, појединачно или путем повезивања, главни пружаоци услуга на њеној територији, да уведу, или наставе да примењују праксу која је противна конкуренцији.
			2. Пракса противна конкуренцији наведена у ставу 1. обухвата:
			(a) предузимање антиконкурентских активности унакрсног субвенционисања;
			(б) коришћење информација добијених од конкурената за постизање антиконкурентних резултата, и
			(в) неблаговремено пружање другим пружаоцима јавних телекомуникационих услуга техничких информација о битним елементима и комерцијално релевантних информација које су тим пружаоцима услуга потребне за пружање јавних телекомуникационих услуга.
			Обавезе у погледу међуповезивања које се односе на главне пружаоце услуга
			1. Свака страна ће осигурати да главни пружалац услуга на њеној територији обезбеди интерконекцију за уређаје и опрему пружалаца јавних телекомуникационих услуга друге Стране:
			(а) на било којој тачки, где је то технички изводљиво, у мрежи главног пружаоца услуга;
			(б) под недискриминаторним условима (укључујући техничке стандарде и спецификације), и по недискриминаторним ценама;
			(в) квалитета који није лошији од квалитета који главни пружалац услуга обезбеђује за сопствене сличне услуге, за сличне услуге независних пружалаца услуга, или за своје филијале, или друга зависна предузећа;
			(г) благовремено, и под условима (укључујући техничке стандарде и спецификације) и по трошковно оријентисаним ценама, који су транспарентни, разумни, имајући у виду економску изводљивост, и довољно рашчлањени тако да пружаоци услуга не морају да плаћају за мрежне компоненте или постројења која им нису потребна за услуге које пружају; и
			(д) на захтев, у додатним тачкама уз терминалне тачке мреже понуђене већини корисника, уз накнаду која одражава трошкове изградње неопходних додатних уређаја.
			2. Свака Страна ће осигурати да главни пружалац услуга на њеној територији пружа пружаоцима јавних телекомуникационих услуга друге Стране могућност међуповезивања њихових уређаја и опреме са уређајима и опремом главног пружаоца услуга путем референтне понуде за интерконекцију, или друге стандардне понуде за интерконекцију која садржи цене и услове које главни пружалац услуга генерално нуди свим пружиоцима јавних телекомуникационих услуга. Поред тога, свака Страна ће обезбедити да пружаоци јавних телекомуникационих услуга друге Стране имају могућност да међуповежу своје уређаје и опрему са уређајима и опремом главног пружаоца услуга закључивањем новог уговора о интерконекцији.
			3. Свака Страна ће обезбедити могућност да пружаоци услуга друге Стране добију цене и услове потребне за интерконекцију коју нуди главни пружалац услуга. Таква могућност, као минимум, укључује обезбеђивање:
			(a) јавне доступности цена и услова за међуповезивање са главним пружаоцем услуга које одреди регулаторно тело за телекомуникације; или
			(б) јавне доступности референтне понуде за интерконекцију.
			4. Свака Страна ће јавно објавити важеће процедуре за преговоре о међуповезивању са главним пружаоцем услуга на својој територији.
			Члан 33.Понуда и цене изнајмљених водова
			1. Свака Страна ће осигурати да главни пружаоци услуга на њеној територији пруже предузећима друге Стране могућност коришћења изнајмљених водова, као јавне телекомуникационе услуге, под условима и по ценама који су разумни и недискриминаторни.
			2. У сврху става 1, свака Страна ће овластити своје регулаторно тело за телекомуникације да на њеној територији тражи од главних пружалаца услуга да предузећима друге Стране понуде изнајмљене водове, по паушалној цени, или по ценама на основу капацитета и по трошковно оријентисаним ценама.
			Члан 34.Колокација
			1. Свака Страна ће осигурати да главни пружаоци услуга на њеној територији пруже пружаоцима јавних телекомуникационих услуга друге Стране, могућност физичке колокације опреме потребне за међуповезивање, или приступ рашчлањеним мрежним елементима под условима, и по трошковно оријентисаним ценама, који су разумни, транспарентни и недискриминаторни.
			2. Свака Страна може да одреди, у складу са својим националним законом и прописима, елементе из става 1.
			Члан 35.Приступ стубовима, каналима, водовима и право пролаза
			Свака Страна ће осигурати да главни пружаоци услуга на њеној територији обезбеде приступ стубовима, каналима, водовима и свака Страна ће обезбедити права пролаза пружаоцима јавних телекомуникационих услуга друге Стране под условима и по ценама који су разумни и недискриминаторни.
			Члан 36.Препродаја
			Свака страна ће осигурати да главни пружаоци услуга на њеној територији:
			(а) Понуде за препродају, по разумним ценама9, пружаоцима јавних телекомуникационих услуга друге Стране, јавне телекомуникационе услуге које такви главни пружаоци услуга пружају у малопродаји крајњим корисницима, и
			(б) не намећу дискриминаторне, или неоправдане услове, или ограничења у препродаји таквих услуга10.
			Члан 37.Рашчлањивање мрежних елемената
			1. Свака Страна ће овластити своја регулаторна тела за телекомуникације да захтевају од главних пружалаца услуга на својој територији да пружаоцима јавних телекомуникационих услуга друге Стране понуде приступ рашчлањеним мрежним елементима под условима, и по трошковно оријентисаним ценама који су разумни, недискриминаторни и транспарентни, ради пружања јавних телекомуникационих услуга.
			2. Свака Страна може да утврди који елементи мреже треба да буду доступни на њеној територији и који пружаоци услуга могу да добију такве елементе у складу са њеним националним законима и прописима.
			Члан 38.Међуповезивање
			1. Свака Страна ће, у складу са својим националним законодавством, осигурати на својој територији да пружаоци јавних телекомуникационих услуга пружају, директно или индиректно, могућност интерконекције пружаоцима јавних телекомуникационих услуга друге Стране.
			2. У сврху става 1, свака Страна ће осигурати да пружаоци јавних телекомуникационих услуга на њеној територији предузимају разумне мере за заштиту поверљивости комерцијално осетљивих информација, или информација које се односе на пружаоце и крајње кориснике јавних телекомуникационих услуга и да такве информације користе само за пружање тих услуга.
			Члан 39.Преносивост броја
			Свака страна ће осигурати да пружаоци јавних телекомуникационих услуга на њеној територији обезбеђују преносивост броја, на одговарајући начин и под разумним и недискриминаторним условима.
			–––––––––––––––
			9	Страна може да одреди разумне цене применом било које методологије за коју сматра да је одговарајућа.
			10	Када њени национални закони и прописи тако одређују,  Страна може да забрани препродавцу да купује по велепродајним ценама јавне телекомуникационе услуге које су доступне на нивоу малопродаје само ограниченој категорији корисника, и нуди такве услуге другој категорији корисника.
			Члан 40.Флексибилност у избору технологија
			1. Ниједна Страна не може да спречава флексибилност пружаоца јавних телекомуникационих услуга у избору технологија које користе за пружање својих услуга, укључујући и мобилне бежичне услуге, у складу са важећим техничким прописима Страна.
			2. Ниједна одредбa овог члана неће се тумачити као спречавање регулаторног тела да захтева, у случају да оператер намерава да пружи другачији приступ услуги која је била одобрена, додатну лиценцу, или друго одговарајуће одобрење за пружање такве јавне телекомуникационе услуге.
			Члан 41.Универзална услуга
			1. Свака Страна има право да дефинише врсту обавеза за пружање универзалне услуге коју жели да уведе или спроводи.
			2. Свака Страна ће управљати свим обавезама пружања универзалне услуге које усвоји или спроводи на транспарентан, недискриминаторан и конкурентски неутралан начин, и осигураће да ни једна обавеза пружања универзалне услуге не буде више оптерећујућа него што је то неопходно за врсту универзалне услуге коју је Страна дефинисала.
			Члан 42.Давање, додељивање и коришћење oграничених ресурса
			1. Свака Страна ће управљати својим поступцима за атрибуцију, додељивање и коришћење ограничених телекомуникационих ресурса, укључујући фреквенције и бројеве, на објективан, прикладан, транспарентан и недискриминаторан начин, изузимајући оне који су намењени за државну употребу.
			2. Мере једне Стране које се односе на атрибуцију и додељивање спектра и управљање фреквенцијама не представљају мере које су, саме по себи, некомпатибилне са чланом 4. (Приступ тржишту).
			3. Сходно томе, свака Страна задржава право да установи, примени и води политике управљања фреквенцијама које за последицу могу да имају ограничавање броја пружалаца јавних телекомуникационих услуга, под условом да се то ради на начин компатибилан са другим одредбама овог протокола. Осим тога, свака Страна задржава право да изврши атрибуцију и доделу опсега фреквенција узимајући у обзир садашње и будуће потребе и расположивост спектра.
			4. Стране ће обезбедити јавни увид у тренутно стање додељених фреквенцијских опсега, али се од њих не захтева да дају детаљну идентификацију фреквенција додељених за посебну државну употребу.
			5. Када се опредељује спектар за невладине телекомуникационе услуге, свака Страна ће обезбедити отворен и транспарентан процес јавне расправе, у коме ће се разматрати јавни интерес. Oве процедуре ће бити базиране, генерално, на тржишном приступу у додељивању спектра за невладине земаљске телекомуникационе услуге.
			Члан 43.Регулаторно тело
			1. Свака страна ће осигурати да њено регулаторно тело за телекомуникације буде независно, одвојено и да не одговара било ком пружаоцу јавних телекомуникационих услуга.
			2. У ову сврху, свака Страна ће осигурати да њено регулаторно тело за телекомуникације нема финансијске интересе, или оперативне функције ни код једног пружаоца јавних телекомуникационих услуга.
			3. Свака Страна ће осигурати да одлуке и процедуре њеног регулаторног тела буду непристрасне у односу на све учеснике на тржишту. У ту сврху, свака Страна ће осигурати да било који финансијски интерес који Страна има код пружаоца јавних телекомуникационих услуга не утиче на одлуке и поступке њеног регулаторног тела за телекомуникације.
			4. Ниједна страна неће примењивати према неком пружаоцу јавних телекомуникационих услуга третман који је повољнији од оног који се примењује према сличном пружаоцу услуга друге Стране, оправдавајући такав третман тиме што је пружалац услуга који добија повољнији третман у целости или делом у власништву државе било које од Страна.
			Члан 44.Решавање домаћих телекомуникационих спорова
			Свака Страна ће осигурати постојање унутрашњих механизама за решавање спорова, у складу са важећим националним законодавством.
			Члан 45.Транспарентност
			У складу са својим националним законодавством, свака Страна ће осигурати у мери у којој је то могуће:
			(а) да се одмах објаве, или учине јавно доступним прописи којима се установљава регулаторно тело за телекомуникације, укључујући основ таквог прописа, 
			(б) да се заинтересованим лицима, колико је то могуће, пружи одговарајуће јавно обавештење и могућност давања коментара на све прописе који предложи регулаторно тело за телекомуникације, и
			(в) да се јавност упозна са мерама које се односе на јавне телекомуникационе мреже и услуге, укључујући и мере које се односе на:
			(i) цене и друге услове услуга;
			(ii) спецификације техничких интерфејса;
			(iii) услове за прикључење терминалне и друге опреме на јавну телекомуникациону мрежу; 
			(iv) захтеве који се односе на званично обавештавање, лиценце, дозволе, регистрације или друга одобрења, ако постоје; 
			(v) информације о одговорним телима за израду, измену и усвајање мера везаних за стандарде који утичу на приступ и коришћење, и
			(vi) поступке који се односе на решавање телекомуникационих спорова, који су наведени у члану 44. (Решавање домаћих телекомуникационих спорова).
			Члан 46.Стандарди и међународне организације
			Стране признају важност међународних стандарда за глобалну компатибилност и интероперабилност мрежа или телекомуникационих услуга и обавезују се да промовишу такве стандарде кроз рад надлежних међународних тела, укључујући Међународну унију за телекомуникације и Међународну организацију за стандардизацију.
			IV ОДЕЉАКФИНАНСИЈСКЕ УСЛУГЕ
			Члан 47.Обухват и дефиниције
			1. Овај одељак утврђује принципе регулаторног оквира за све финансијске услуге за које се преузимају посебне обавезе из Анекса I (Листа посебних обавеза). Стране констатују да ће оснивање, организација и пословање огранка даваоца финансијских услуга, као облика комерцијалног присуства, бити у складу са Листама посебних обавеза Страна.
			2. У смислу овог одељка:
			„финансијска услуга” је свака услуга финансијске природе коју нуди давалац финансијских услуга једне Стране. Финансијске услуге обухватају све услуге осигурања и услуге повезане са осигурањем, као и све банкарске и друге финансијске услуге (искључујући осигурање). Финансијске услуге обухватају следеће активности:
			(а) Услуге осигурања и остале услуге повезане са осигурањем:
			(i) директно осигурање (укључујући саосигурање): животно осигурање, неживотно осигурање;
			(ii) реосигурање и ретроцесија;
			(iii) посредовање у осигурању, као што су посредовање и заступања у осигурању; и
			(iv) помоћне услуге у осигурању, као што су консултантске услуге, актуара, процене ризика и наплате оштетних захтева; и
			(б) Банкарске и остале финансијске услуге (искључујући осигурање)
			(v) примање депозита и осталих новчаних средстава за које постоји обавеза враћања од становништва;
			(vi) давање свих врста кредита, укључујући потрошачке кредите, хипотекарне кредите, факторинг и финансирање комерцијалних трансакција;
			(vii) финансијски лизинг;
			(viii) све платне услуге и услуге преноса новца, укључујући кредитне, платне и дебитне картице, путне чекове и банковне менице;
			(ix) гаранције и друга јемства;
			(x) трговање за сопствени рачун, или за рачун клијента, било на берзи, на тржишту хартија од вредности, ванберзанском тржишту или на други начин, следећим:
			А. инструментима тржишта новца (укључујући чекове, менице и потврде о депозиту); 
			B. девизама;
			C. извeдeним финaнсиjским инструмeнтима кojи oбухвaтajу, aли сe нe oгрaничaвajу нa фjучeрсe и oпциje;
			D. инструментима девизног курса и каматних стопа, укључујући производе као што су свопови и термински уговори о камати; 
			E. преносивим хартијама од вредности; и
			F. другим утрживим инструментима и финансијским средствима, као и златним полугама;
			(xi) учествовање у издавању (јавном и нејавном свих врста хартија од вредности, укључујући услуге покровитељства у вези са понудом и продајом финансијских инструмената уз обавезу откупа, услуге у вези са понудом и продајом финансијских инструмената без обавезе откупа и пружање услуга у вези са тим издавањем;
			(xii) посредовање на тржишту новца;
			(xiii) управљање средствима, као што су управљање готовином или портфолиом, сви облици управљања колективним инвестирањем, пензионим фондом, услуге чувања, услуге депоновања и услуге пласирања, употребе и управљања за туђ рачун;
			(xiv) услуге поравнања и клиринга за финансијска средства, укључујући и хартије од вредности, финансијске деривате и друге инструменте;
			(xv) пружање и пренос финансијских информација и обрада финансијских података са одговарајућим софтвером других давалаца финансијских услуга; и
			(xvi) саветодавне, посредничке и остале додатне финансијске услуге за све активности наведене у тачкама од (v до xv), укључујући референце o кредитнoj способности и анализе, истраживање и саветовање у области улагања и портфеља, саветовање у погледу преузимања и реструктурирања и стратегије предузећа;
			„давалац финансијских услуга” је свако физичко или правно лице једне Стране које жели да пружа, или пружа финансијске услуге и не укључује јавне државне институције;
			„нова финансијска услуга” је услуга финансијске природе, укључујући услуге везане за постојеће и нове производе, или начин на који се производ реализује, коју не пружа ни један давалац финансијских услуга на територији једне Стране, а која се пружа на територији друге Стране;
			„државна институција” значи:
			(a) влада, централна банка или монетарно тело једне Стране или субјект који је у власништву или под контролом Стране, који се углавном бави вршењем државних функција или активностима у државне сврхе, и не обухвата субјекте који се углавном баве комерцијалним пружањем финансијских услуга; или
			(б) приватни субјект, који обавља функције које обично обављају централна банка или монетарно тело, када врше те функције.
			Члан 48.Изузеци из пруденцијалних разлога
			1. Свака страна може да уведе или спроводи мере из пруденцијалних разлога11, укључујући:
			(a) за заштиту инвеститора, депонената, власника полиса, или лица према којима давалац финансијских услуга има повереничке обавезе; или
			(б) обезбеђивање интегритета и стабилности финансијског система Стране.
			2. Ове мере неће бити више оптерећујуће него што је то неопходно за постизање њиховог циља, а када оне нису у складу са другим одредбама овог одељка не смеју се користити као средство за избегавање посебних обавеза Страна, или обавеза предвиђених тим одредбама.
			3. Ниједна одредба овог одељка неће се тумачити као захтев да Стране јавно објаве информације које се односе на послове и рачуне појединачних потрошача, или било које поверљиве, или власничке информације које су у поседу државних институција.
			4. Не доводећи у питање друге инструменте пруденцијалне регулативе прекограничне трговине финансијским услугама, свака од Страна може да захтева да се даваоци прекограничних финансијских услуга друге Стране и финансијски инструменти региструју.
			Члан 49. Транспарентност
			1. Стране констатују да транспарентни прописи и политике које регулишу активности давалаца финансијских услуга заузимају важно место у међусобном олакшавању приступа страних давалаца финансијских услуга тржишту друге стране и њиховог пословања на њему. Стране се обавезују да промовишу регулаторну транспарентност у финансијским услугама.
			2. Надлежни органи Страна ће омогућити заинтересованим лицима друге Стране да се упознају са домаћим захтевима и важећим процедурама за подношење захтева који се односе на пружање финансијских услуга.
			3. Када је потребна дозвола, или одобрење за пружање финансијских услуга, надлежни органи Страна ће обезбедити да услови за добијање такве дозволе, или одобрења буду јавно доступни.
			4. Стране ће обезбедити да се све мере опште примене на које се  односи овај одељак спроводе на разуман, објективан и непристрасан начин.
			5. У мери у којој је то могуће, Стране ће оставити довољно времена од објављивања коначних прописа опште примене до њиховог ступања на снагу.
			6. Стране ће обезбедити да правила опште примене која уведу, или спроводе саморегулишуће организације Страна буду одмах објављене, или да се на други налин учине доступним тако да се заинтересованим странама омогући да се с њима упознају.
			7. Стране ће одржавати, или успоставити одговарајуће механизме за одговарање на упите заинтересованих страна везане за мере опште примене обухваћене овим одељком.
			Члан 50.Саморегулаторне организације
			Када једна Страна тражи чланство или учешће, или приступ било којој саморегулаторној организацији, берзи или тржишту хартијама од вредности или терминским пословима, клириншкој агенцији, или било којој другој агенцији, организацији или удружењу, да би даваоци финансијских услуга друге Стране могли да пружају финансијске услуге под једнаким условима као пружаоци финансијских услуга Стране, или када једна Страна директно, или индиректно таквим субјектима даје повластице, или предности у пружању финансијских услуга, та Страна ће осигурати да такви субјекти дају национални третман даваоцима финансијских услуга друге Стране. 
			–––––––––––––––
			11	Подразумева се да израз „пруденцијални разлози” може да обухвата чување сигурности, стабилности, интегритета или финансијске одговорности појединачних пружалаца финансијских услуга.
			Члан 51.Платни и клириншки системи
			Под условима који одговарају националном третману, свака Страна ће даваоцима финансијских услуга друге Стране установљеним на њеној територији одобрити приступ платним и клириншким системима које воде државне институције и званичним средствима за финансирање и рефинансирање доступним у уобичајеном току редовног пословања. Циљ овог става није да омогући приступ зајмодавцу друге Стране у крајњој инстанци. 
			Члан 52.Нове финансијске услуге
			1. Свака Страна ће дозволити даваоцима финансијских услуга друге Стране који су успостављени на њеној територији да пружају било које нове финансијске услуге чије би пружање та Страна дозволила сопственим даваоцима финансијских услуга, у оквирима подсектора и финансијских услуга за које се обавезала у својој Листи посебних обавеза, уз поштовање одредби, ограничења, услова и захтева утврђених у тој Листи посебних обавеза, у сличним околностима, у складу са националним законом, под условом да увођење нових финансијских услуга не захтева доношење новог закона, или измену постојећег закона.
			2. Страна може да одреди институционални и правни облик преко којег услуга може да се пружа и може да захтева одобрење за пружање услуге. Када је такво одобрење потребно, одлука о њему ће се донети у разумном временском року, а одобрење може да се ускрати само из пруденцијалних разлога.
			Члан 53.Пренос и обрада информација
			У складу са својим националним законодавством, ниједна Страна неће предузети мере које спречавају пренос информација на територију Стране или са ње, или обраду финансијских информација, укључујући и преносе података електронским путем, или мере које, у складу с правилима увоза информација која су у сагласности са међународним споразумима, спречавају преношење опреме, када су такви преноси информација, обраде финансијских информација или преношење опреме неопходни за обављање редовног пословања давалаца финансијске услуге друге Стране. Ниједна одредба овог члана не ограничава право Страна да штите податке о личности, личну приватност и поверљивост појединачних евиденција и рачуна под условом да се такво право не користи за заобилажење одредби овог одељка.
			Члан 54.Посебна изузећа
			1. Ниједна одредба овог одељка неће се тумачити као спречавање Страна, укључујући њихове државне институције, да на својим територијама спроводе активности, или пружају услуге које искључиво чине део јавног пензионог система, или законског система социјалне сигурности, осим када те активности могу да пружају, како је предвиђено њиховим националним прописима, даваоци финансијских услуга државним, или приватним институцијама.
			2. Ниједна одредба овог одељка не примењује се на активности које спроводи централна банка, или монетарно тело, или било која друга државна институција у спровођењу монетарне, или курсне политике.
			3. Ниједна одредба овог одељка неће се тумачити као спречавање Страна, укључујући и њихове државне институције, да на својим територијама спроводе активности или пружају услуге искључиво за рачун, или са гаранцијом, или коришћењем финансијских средстава Стране, укључујући њене државне институције, осим када те активности могу да пружају, како је предвиђено њиховим националним прописима, даваоци финансијских услуга конкурентно са државним, или приватним институцијама.
			Члан 55.Решавање спорова
			На решавање спорова између Страна који су проистекли из овог одељка, примењиваће се одредбе члана 22. (Процедура обавештавања и консултација за примену мера) Споразума и у њему ће учествовати релевантни експерти Страна. 
			Члан 56.Признавање пруденцијалних мера
			1. Страна може да призна пруденцијалне мере друге Стране у одређивању начина примене мера везаних за финансијске услуге. Такво признање, које може да се постигне усклађивањем, или на други начин, може да се базира на споразуму, или аранжману који су Стране закључиле, или може да се независно договори.
			2. Страна која је потписница споразума или аранжмана који припада врстама наведеним у ставу 1. са трећом страном, било у тренутку ступања на снагу овог протокола или након тога, обезбедиће одговарајућу могућност другој Страни да преговара о свом приступању таквим споразумима, или аранжманима, или њима сличним, у околностима у којима би постојала једнака регулатива, надзор, спровођење такве регулативе и, ако је потребно, процедуре у вези са разменом информација између потписница споразума, или аранжмана. Када се Страна независно сагласи с признањем, она ће пружити одговарајућу могућност другој Страни да докаже постојање такве околности.
			V ОДЕЉАКДРУМСКИ ТРАНСПОРТ И ПОМОЋНЕ УСЛУГЕ
			Члан 57.Област примене
			Овај одељак се примењује на мере које примењују Стране, а које утичу на трговину у међународном друмском саобраћају и помоћним услугама.
			Члан 58. Дефиниције
			За потребе овог одељка:
			„возило” је комерцијално (теретно) моторно возило или скуп возила регистрованих код једне Стране које се користи искључиво за превоз робе;
			„превоз терета у међународном друмском саобраћају” је:
			(а) вожња натовареног, или ненатовареног возила од полазишта или до одредишта на територији Стране;
			(б) транзит натовареног, или ненатовареног возила.
			„помоћне услуге” су услуге класификоване под CPC 741, 742, 748 и 749 које се пружају као подршка превозу терета у међународном друмском саобраћају;
			„измењиви транспортни суд” је део возила намењен за ношење терета, који има носаче и који може, помоћу уређаја који је део возила, да се одвоји од возила и после поново са њим споји;
			„кварљива роба” је роба која брзо пропада због својих природних карактеристика, нарочито у одсуству одговарајућих услова складиштења.
			Члан 59.12Административни и технички захтеви
			Стране неће уводити нити спроводити административне и техничке захтеве који нису засновани на објективним и транспарентним критеријумима, као што су компетентност и способност пружања услуге, и осигураће да такви захтеви не представљају произвољну, или неоправдану дискриминацију, или прикривено ограничавање трговине услугама обухваћенe овим одељком.
			–––––––––––––––
			12	Овај члан се неће примењивати на захтеве који се односе на поделу квота за међународни  робни транспорт и на издавање транспортних дозвола.
			Члан 60. Кретање транспортне опреме13
			Свака Страна ће дозволити прекогранично кретање и транзит транспортне опреме као што су контејнери и транспортна опрема неопходни за пружање услуга обухваћених овим одељком, под разумним и недискриминаторним условима.
			Члан 61.Посебне руте
			Стране неће уводити нити спроводити мере којима се од пружалаца услуга друге Стране тражи да користе посебне руте, које се не примењују на властите сличне пружаоце услуге.
			Члан 62.Обавезни начини превоза
			Ниједна Страна не може да уведе, или спроводи било какве дискриминаторне мере које спречавају пружаоце услуга друге Стране да користе онај начин превоза коме дају предност.
			Члан 63.Кварљива роба
			Стране констатују битну улогу друмског превоза за благовремену испоруку кварљиве робе, и у циљу спречавања губитка, или пропадања кварљиве робе који се могу избећи оне ће:
			(а) дати одговарајући приоритет пружаоцима услуга и њиховим возилима која носе кварљиву робу приликом одређивања времена прегледа кад је он прописан за прелазак граница, и
			(б) настојати да избегну одређивање рестриктивних мера које спречавају благовремену испоруку кварљиве робе.
			Члан 64.Казне
			1. Странe ће осигурати да казне које наплаћују њени надлежни органи буду разумне, недискриминаторне и да су унапред утврђене законом довољно детаљно да пружаоци услуга могу да унапред процене колике се казне наплаћују за сваки прекршај.
			2. Стране ће осигурати да, након што се пружаоцу услуга, или возилу једне Стране наплати казна за прекршај, он не буде поново кажњен за исти прекршај.
			Члан 65.Приступ инфраструктури и њено коришћење
			Стране неће уводити нити спроводити било које мере којима би се пружаоцима услуга друге Стране ускратио приступ и коришћење релевантне транспортне инфраструктуре14 под разумним и недискриминаторним условима.
			Члан 66.Транспарентност
			1. Свака страна ће објавити на интернету релевантне мере које утичу на пружање услуга обухваћених овим одељком, укључујући, где је то примерено, информације о:
			(a) тежини и димензијама возила,
			(б) фискалној такси,
			(в) граничним формалностима,
			(г) социјалним и еколошким прописима,
			(д) казнама.
			2. Свака Страна ће на интернету одмах поставити информације у вези са било којим изменама, новим прописима и међународним споразумима који утичу на пружање услуга обухваћених овом одељком.
			–––––––––––––––
			13	Ради веће сигурности, приколице и полуприколице су обухваћене дефиницијом возила и не сматрају се транспортном опремом.
			14	У смислу овог члана релевантна транспортна инфраструктура је било која инфраструктура, укључујући путне објекте, неопходна за пружање услуга, која се генерално ставља на располагање пружаоцима услуга.
			Члан 67.Професионални возачи
			Професионални возачи једне Стране могу да бораве на територији друге Стране без визе максимално 90 дана у току периода од 180 дана.
			Члан 68.Однос према Протоколу 
			У случају неусаглашености између одредби овог одељка и других делова овог протокола, примењују се одредбе овог одељка.
			VI ОДЕЉАКЕЛЕКТРОНСКА ТРГОВИНА
			Члан 69.Дефиниције 
			За потребе овог одељка:
			„достава” је рачунарски програм, текст, видео, слика, звучни запис, или друга достава која је дигитално кодирана; и
			„електронска трговина” је свака комерцијална активност која се врши електронским путем.
			Члан 70. Циљеви и обухват
			1. Констатујући да електронска трговина повећава могућности трговине у многим секторима, Стране се слажу да промовишу развој електронске трговине међу собом, посебно сарађујући на питањима која електронска трговина отвара у складу са одредбама овог одељка.
			2. Стране ће усвојити, или примењивати националне правне оквире који предвиђају заштиту података о личности. У изради ових оквира за заштиту података о личности, Стране треба да узму у обзир начела и смернице релевантних међународних тела.
			3. Узимајући у обзир потенцијал електронске трговине као инструмента социјалног и економског развоја, Стране констатују важност јасности, транспарентности и предвидљивости у својим националним регулаторним оквирима за олакшавање развоја електронске трговине.
			4. Овим одељком се не уводи обавеза Страна да дозволе доставе које се преносе електронским путем, осим у складу са обавезама Страна предвиђеним у другим одредбама овог протокола.
			5. Стране констатују важност слободног протока информација на интернету, и при том се слажу да он не сме да угрожава права власника интелектуалне својине с обзиром на важност заштите права интелектуалне својине на интернету.
			Члан 71. Царине за електронске доставе 
			1. Стране неће уводити царину на доставе које се преносе електронским путем између Страна, у складу са ставом 5. Министарске одлуке СТО од 7. децембра 2013. године у вези са Програмом рада за електронску трговину (WT/MIN (13)/32-WT/L/907).
			2. Странe задржаваjу право да ускладе своју праксу из става 1. у складу са било којим будућим министарским одлукама СТО у вези са Програмом рада за електронску трговину.
			3. Због веће сигурности, став 1. не спречава Стране да уведу интерну таксу или другу интерну накнаду за доставе које се преносе електронским путем, под условом да се такса или накнада одреде на начин који је у складу са овим протоколом.
			Члан 72. Размена мишљења о електронској трговини
			1. Стране се слажу да размењују мишљења о регулаторним питањима која отвара електронска трговина, између осталог, и о следећим питањима:
			(a) признавање сертификата за електронске потписе који се издају грађанима и олакшавање прекограничних сертификационих услуга;
			(б) одговорност пружалаца посредничких услуга у погледу преноса, или чувања информација;
			(в) третман нежељених електронских комерцијалних порука; 
			(г) заштита података о личности и заштита потрошача и предузећа од преварних и обмањујућих комерцијалних пракси у сфери електронске трговине;
			(д) друга питања релевантна за развој електронске трговине.
			2. Размена мишљења из става 1. може да се води у облику размене информација о одговарајућим законима, прописима и другим мерама Страна у вези са овим питањима, као и о искуствима у примени таквих закона, прописа и других мера. 
			VII ОДЕЉАККОПРОДУКЦИЈА ФИЛМОВА И ТВ СЕРИЈА
			Члан 73.Циљ 
			Констатујући да копродукција може да послужи развоју производње филмова и ТВ серија и да подстакне даљи развој културних и технолошких веза између Страна, овај одељак има за циљ да Странама олакша копродукцију филмова и ТВ серија установљавањем одговарајућих правила.
			Члан 74.Обухват и дефиниције
			1. Овај одељак се примењује на мере Страна које утичу на копродукцију филмова и ТВ серија.
			2. У смислу овог одељка:
			„надлежни органи” су или надлежни органи који су одговорни за спровођење овог одељка, или односни надлежни органи сваке од Страна, како је примерено у конкретном случају. Надлежни органи су:
			У Републици Србији: Министарство културе и информисања, Филмски центар Србије, или њихови правни следбеници;
			У Републици Турској: Министарство културе и туризма, Генерална дирекција за кинематографију, или њихови правни следбеници,
			„копродуцент” је лице, или субјект основан на територији Страна који предузима аранжмане неопходне за прављење и финансирање кинематографског дела и обезбеђивање других услова, који је везан уговором о копродукцији;
			„копродукција” је кинематографско дело, са или без пратећег звука, без обзира на дужину или жанр, укључујући игране, анимиране и документарне филмове, намењено да се прво приказују у биоскопима, или на телевизијским каналима.
			Члан 75.Одобравање и процедуре
			1. Копродукцију филмова, или ТВ серија сходно овом одељку одобравају надлежни органи.
			2. Пријава за одобрење статуса копродукције предвиђеног овим одељком подноси се у складу са процедуром дефинисаном у Додатку, који чини саставни део овог одељка. Међутим, надлежни органи могу да, у датом случају, заједнички одобре копродуцентима да делују у складу са ад-хок правилима, која заједнички одобравају.
			3. Одобрење се неће дати за пројекат у којем су копродуценти повезани заједничким управљањем или контролом, осим уколико је такво удруживање установљено посебно за сврху самог копродукционог пројекта.
			4. Одобрење предлога за копродукцију филма, или ТВ серије од стране надлежних органа не подразумева било какву дозволу, или одобрење за приказивање, или дистрибуцију произведеног филма, или ТВ серије.
			5. Копродукциони филмови, или ТВ серије ће се снимати, обрађивати, преснимавати, или титловати, до стварања верзије за премијерно приказивање у земљама копродуцената који учествују у пројекту. Међутим, ако сценарио, или предмет филма, или ТВ серије то захтевају, надлежни органи могу да одобре локацијско снимање, екстеријера, или ентеријера, у земљи која не учествује у копродукцији. Слично томе, уколико у земљи која учествује у копродукцији нису доступне услуге обраде, преснимавање, или титловања задовољавајућег квалитета, надлежни органи могу да одобре набавку таквих услуга од пружалаца услуга у трећој држави.
			Члан 76.Услови за копродукцију
			1. Уколико копродуцент једне Стране не испуни услове по којима је та Страна одобрила копродукцију, или материјално прекрши одредбе Одељка о копродукцији, друга Страна може да поништи копродукциони статус продукције и пратећа права и повластице.
			2. Да би се квалификовали за добијање повластица, које обезбеђује статус, копродукције, копродуценти ће својим надлежним органима доставити доказе да имају одговарајућу техничку организацију, адекватну финансијску подршку, признат професионални углед и квалификације потребне за успешно завршавање продукције.
			3. Да би имали право на повластице у складу са овим одељком, копродуценти треба да испуњавају захтеве одговарајућих закона и прописа сваке од укључених Страна.
			Члан 77.Услови за физичка лица
			1. Продуценти, копродуценти, писци, сценаристи, глумци, режисери, стручно особље и техничари који учествују у копродукцијама морају да буду држављани Страна у складу са важећим националним законодавством тих Страна.
			2. Продуценти, копродуценти, писци, сценаристи, глумци, режисери, стручно особље и техничари који учествују у копродукцијама могу да живе у трећим земљама.
			3. Ако копродукција тако захтева, може да се дозволи учешће стручњака који не испуњавају услове из става (1), само у изузетним околностима и уз сагласност надлежних органа.
			4. Свака Страна мора да испуни обавезе везане за социјалну сигурност чланова продукцијске екипе који су држављани Страна, у складу са одговарајућим законским прописима Страна о социјалној сигурности.
			5. Коришћење било којих других језика у копродукцији, осим језика дозвољених у складу са националним законодавством Страна, може да се дода у копродукцији ако тако захтева сценарио.
			Члан 78.Национални третман
			1. Сваку копродукцију произведену у складу са овим одељком, надлежни органи ће сматрати националним филмом, или националном ТВ серијом, у складу са важећим националним законодавством Страна. Такве копродукције имају право на повољности предвиђене националним законодавствима Страна, или на оне које би му појединачне Стране одредиле. Ове повољности стиче искључиво копродуцент Стране која их је одобрила.
			2. У погледу свих питања која се тичу пласирања, или извоза копродукционог филма, или ТВ серије, Стране ће копродукционом филму, или ТВ серији одобрити исти статус и третман као домаћој продукцији, у складу са важећим националним законодавством Страна.
			Члан 79.Пласирање у трећим земљама које прописују квоте
			1. Ако се копродукциони филм, или ТВ серија пласира у земљи која има прописене квоте, за обе Стране, копродукција се укључује у квоту земље из које је већински копродуцент. У случају да су доприноси копродуцента једнаки, копродукција се укључује у квоту Стране чији држављанство има режисер копродукције.
			2. Ако се копродукциони филм, или ТВ серија пласира у земљи која има прописане квоте само за једну од Страна, копродукциони филм, или ТВ серију ће пласирати она Страна за коју није прописана квота.
			Члан 80.Oзначавање копродукције и пријава на фестивалима
			1. Сви копродукциони филмови, или ТВ серије биће означени као „турско-српска копродукција” или „српско-турска копродукција”.
			2. Таква идентификација се појављује засебно у шпици филма, или ТВ серије, у свим комерцијалним рекламним и промотивним материјалима и увек када се копродукцијски филмови, или ТВ серије приказују на било ком јавном догађају.
			3. Осим ако се надлежни органи другачије не договоре, копродукционе филмове, или ТВ серије на међународне фестивале пријављује Страна већинског копродуцента.
			4. Копродукционе филмове, или ТВ серије произведене са једнаким доприносима на међународне фестивале пријављује она Странa чијe држављанство има режисер.
			Члан 81.Допринос у копродукцији
			1. Финансијски доприноси продуцената Страна могу да буду у распону од двадесет (20) до осамдесет (80) посто за сваки копродукциони филм, или ТВ серију. Поред тога, од копродуцената ће се тражити да дају ефикасан технички и креативан допринос, сразмеран њиховом финансијском улагању у копродукциони филм, или ТВ серију. Технички и креативни допринос треба да се састоји од заједничког удела писаца, глумаца, особља техничке продукције, лабораторија и објеката.
			2. Сваки изузетак од горе наведених принципа морају да одобре надлежни органи који могу, у посебним случајевима, да одобре да одговарајући финансијски доприноси продуцената двеју земаље буду у распону од десет (10) до деведесет (90) посто. 
			3. У случају да српског копродуцента или турског копродуцента сачињава више продукцијских предузећа, финансијски допринос сваког предузећа не сме да буде мањи од пет (5) посто од укупног буџета копродукционог филма или ТВ серије.
			4. У случају да је продуценту из треће државе одобрено да учествује у копродукцији, његов финансијски допринос не може да буде мањи од десет (10) посто. У случају да копродуцента из треће државе сачињава неколико продукцијских предузећа, финансијски допринос сваког предузећа не сме да буде мањи од пет (5) посто од укупног буџета копродукционог филма или ТВ серије. 
			Члан 82.Улазак и привремени боравак физичких лица и унос филмске или телевизијске опреме
			1. У складу са својим законским прописима, свака Страна ће олакшати улазак и привремени боравак уметничког и техничког особља и глумаца које су ангажовали копродуценти Страна за потребе копродукције.
			2. Стране ће олакшати уношење и изношење било које филмске, или телевизијске опреме потребне за производњу копродукционих филмова, или ТВ серија, како је предвиђено овим одељком, у складу са њиховим законодавством.
			Члан 83.Подела добити
			Подела добити између копродуцената треба да буде сразмерна доприносу сваког копродуцента.
			Члан 84.Права интелектуалне својине
			1. За сврхе овог одељка и одредби из става 3 (а) његовог Додатка, копродуценти ће осигурати да права интелектуалне својине, у мери у којој су укључена у било којем елементу кинематографског дела, припадају лицима која су учествовала у стварању тог дела као ауторска права аутора и/или права носилаца ауторских права према националним законима Страна. Таква права интелектуалне својине ће бити лиценцирана Странама у писменој форми, под условима који су довољни за задовољење циљева овог одељка.
			2. Расподела права интелектуалне својине у копродукционом филму, или ТВ серији, укључујући питања њиховог власништва и лиценцирање, регуилисаће се у уговору о копродукцији.
			3. Сваки копродуцент ће имати слободан приступ свим оригиналним копродукционим материјалима и право да их умножава или штампа, али не и право да на било који начин користи, или преноси права интелектуалне својине везана за наведени материјал, осим како су копродуценти одредили у уговору о копродукцији.
			4. Сваки копродуцент је сувласник физичке копије оригиналног негатива, или другог медија за снимање у коме је урађена изворна копродукција, што не укључује било каква права интелектуалне својине која могу бити укључена у поменутој физичкој копији, осим како су копродуценти одредили у уговору о копродукцији.
			5. Када је копродукција урађена на филмском негативу, тај негатив се развија у лабораторији коју копродуценти заједнички одаберу, и у њој се чува, под договореним именом.
			6. Сваки копродуцент има право да задржи по једну копију оригинала првог снимка кинематографског дела, с тим да се на права везана за његово стварање и коришћење примењују одредбе из става 1. и 2. овог члана.
			7. Уговор о копродукцији гарантује сваком од копродуцената заједничко власништво над оригиналним негативом слике и тона. Уговор ће садржати одредбу да се овај негатив чува на месту које копродуценти заједно договоре, и гарантује им слободан приступ негативу.
			8. Копродуценти су дужни да након производње филма, или ТВ серије свакој Страни дају по једну титловану копију тог филма, или ТВ серије.
			Члан 85.Пододбор за копродукцију филмова и ТВ серија
			1. У циљу ефикасног спровођења и примене овог одељка, овим се установљава Пододбор за копродукцију филмова и ТВ серија, који је састављен од представника надлежних органа Страна, и којим Стране заједнички председавају (у даљем тексту у овом члану: Пододбор). Дужности Пододбора су:
			(а) оцењивање и праћење спровођења и примене овог одељка у погледу копродукције филмова, или ТВ серија;
			(б) разматрање питања везаних за копродукцију филмова, или ТВ серија у циљу унапређења трговинских односа између Страна и промовисања ефикасног и транспарентног управљања њиховим процедурама за подношење пријава и за одобравање статуса копродукције у складу са овим одељком;
			(в) предлагање иницијатива за даље промовисање сарадње у области производње филмова или ТВ серија;
			(г) извештавање Заједничког одбора о својим налазима и закључцима разговора; и
			(д) извршавање других задатака које му додели Заједнички одбор.
			2. Активности Пододбора не доводе у питање постојеће, или будуће односе између надлежних органа Страна у оквиру њихових надлежности.
			Додатак уз Одељак о копродукцији филмова и ТВ серија
			Предвиђен у члану 75. став 2.
			Правила поступка
			1. Пријаве за квалификацију филма, или ТВ серије за остваривања повластица које даје статус копродукције подносе се надлежним органима најмање шездесет (60) дана пре почетка снимања, или кључне анимације филма, или ТВ серије. Надлежни органи ће размотрити пријаву у року од месец дана након што Страна са највећим процентом финансијског доприноса изрази своје мишљење. Одлука се саопштава подносиоцима пријаве у року од 10 дана. Ако Страна са највећим процентом финансијског доприноса, као и надлежни орган дају позитивно мишљење, сматра се да је одобрен статус копродукције. 
			2. Надлежни органи обавештавају једни друге о својој одлуци по било којој таквој пријави за одобрење статуса копродукције у року од тридесет (30) дана од дана подношења комплетне документације наведене у овом додатку.
			3. Уз захтеве се обавезно прилажу следећа документа на енглеском језику: 
			(а) Доказ о лиценцним аранжманима у погледу права интелектуалне својине било које врсте, укључујући нарочито ауторска права и сродна права („сродна права” укључују, између осталог, продуцентска права за филм, или ТВ серију, права глумца, права произвођача фонограма и права емитера), која су укључена у купродукцију, или из ње произилазе, у мери која је довољна да би се испунили циљеви уговора о копродукцији, укључујући и аранжмане одобрења за јавно објављивање, дистрибуцију, емитовање, приказивање преко интернета, или на други начин, и продају, или изнајмљивање физичких, или електронских копија копродукције на територији земаља Страна, али и у трећим земљама, укључујући и одобрења која се односе на ауторска и сродна права у вези са било којим књижевним, драмским, музичким, или уметничким делима која је подносилац пријаве адаптирао за сврхе копродукције; 
			(б) Потписан уговор о копродукцији који надлежни органи треба да одобре. 
			4. A. Уговор о копродукцији обавезно садржи одредбе о следећим питањима: 
			(а) назив копродукционог филма, или ТВ серије, чак и ако је привремен; 
			(б) име писца, или лица одговорног за адаптацију теме, ако је узета из књижевног извора;
			(в) име режисера (ако је потребно, дозвољена је сигурносна клаузула за његову замену);
			(г) буџет копродукционог филма или ТВ серије;
			(д) износ финансијских доприноса копродуцента;
			(ђ) финансијске обавезе сваког продуцента у погледу процентуалне расподеле трошкова везаних за развој, разраду, продукцију и пост-продукцијске трошкове до стварања прве монтиране верзије;
			(е) расподела прихода и профита, укључујући поделу, или удруживање тржишта;
			(ж) одговарајуће учешће копродуцента у било којим трошковима који премашују буџет, или у користима од било које уштеде у трошковима производње;
			(з) додељивање права интелектуалне својине у копродукционом филму, или ТВ серији, укључујући власништво ауторских права аутора и/или носилаца права и њихово лиценцирање;
			(и) клаузула уговора којом се констатује да одобрење филма, или ТВ серије, којим се добија право на повластице по уговору, не обавезује надлежне органе Страна да дозволе јавно приказивање филма, или ТВ серије. Исто тако, у уговору морају да се наведу услови финансијског изравнања између копродуцента у случају да надлежни органи Страна не дозволе јавно приказивање филма, или ТВ серије код те Стране, или у трећим земљама;
			(ј) кршење уговора о копродукцији;
			(к) клаузула која обавезује главног копродуцента да извади полису осигурања која покрива све ризике продукције;
			(л) оријентациони датум почетка снимања;
			(љ) листа потребне опреме (техничке, уметничке или друге) и особља, укључујући националну припадност особља и улоге које ће глумци играти;
			(м) временски план производње;
			(н) уговор о дистрибуцији, ако је закључен;
			(њ) начин на који ће копродукција наступати на међународним фестивалима;
			(о) друге одредбе које траже надлежни органи. 
			Б. Поред уговора, надлежном органу се обавезно достављају следећа документа:
			(а) синопсис копродукционог филма, или ТВ серије;
			(б) обрада;
			(в) пун текст сценарија;
			(г) списак техничког и уметничког особља које производи копродукцију;
			(д) биографију режисера;
			(ђ) детаљан буџет и план финансирања;
			(е) документ о преносу интелектуалне својине за комерцијалну употребу продукције;
			(ж) временски план производње копродукционог филма, или ТВ серије;
			(з) држављанство особља и улоге које ће глумци играти.
			5. Копродуценти ће обезбедити сву додатну документацију и информације које надлежни органи сматрају неопходним за обраду пријаве, за одобрење статуса копродукције, или да би могли да контролишу копродукцију, или извршење уговора о копродукцији. 
			6. Битне одредбе у оригиналном уговору о копродукцији могу да се мењају само уз претходно одобрење надлежних органа.
			7. За замену копродуцента потребна је претходна сагласност надлежних органа.
			8. Надлежни органи се обавезно обавештавају о учешћу продуцената из треће земље у копродукцији.
			VIII ОДЕЉАКЗАВРШНЕ ОДРЕДБЕ
			Члан 86. Ступање на снагу
			Овај протокол ступа на снагу првог дана другог месеца након пријема обавештења, дипломатским путем, којим се потврђује да су завршене све интерне правне процедуре Страна предвиђене ради њиховог ступања на снагу.
			КАО ПОТВРДУ ТОГА, доле потписани, прописно овлашћени пуномоћници, потписали су овај протокол. 
			Сачињено у Анкари, дана 30. јануара 2018, у два изворна примерка на српском, турском и енглеском језику, с тим да је текст на сваком од ових језика једнако веродостојан. У случају неслагања у тумачењу овог протокола, меродаван је текст на енглеском језику.
			
				
					
					
				
				
					
						
							За Републику Србију
							Расим ЉАЈИЋ, с.р.потпредседник Владе иминистар трговине, туризма и телекомуникација
						
						
							За Републику Турску
							Нихат ЗЕЈБЕКЧИ, с.р.министар економије
						
					
				
			
			AНЕКС IЛИСТЕ ПОСЕБНИХ ОБАВЕЗА
			ОБЈАШЊЕЊА
			1. У идентификовању појединих сектора и подсектора, где је наведено, CPC означава Централну класификацију производа као што је наведено у Заводу за статистику Уједињених нација, Статистичка документа, Серије М, Бр. 77 CPC Привремене Централне класификације производа из 1991. године. Поштанске/курирске услуге су дефинисине у колони односног сектора или подсектора. Телекомуникационе услуге у Листи посебних обавеза Србије су дефинисане у колони односног сектора или подсектора. Финансијске услуге су дефинисане у складу са Одељком о финансијским услугама. CPC број који садржи једну звездицу „*”означава да је наведена услуга компонента више агрегиране CPC категорије специфициране на другом месту у овој листи класификације. CPC број који садржи две звездице „**” означава да је обухваћен део сектора. „Не обавезујемо се*” означава „недостатак техничке изводљивости”.
			2. Редослед сектора услуга, подсектора и активности у овој листи је у складу са Листом класификације сектора услуга у документу Светске трговинске организације MTN.GNS/W/120, од 10. јула 1991. године.
			3. Права и обавезе које проистичу из ових листи неће имати ефекат само-извршења и на тај начин не преносе никаква права директно на физичка или правна лица. 
			4. Ништа у овим листама посeбних обавеза неће бити тумачено на штету извршења било које мере у складу са процедурама спољнотрговинског режима и царинских продецура сваке Стране у вези са робом, у складу са међународним споразумима које је свака Странa потписала. У том смислу, у вези са секторима услуга, подсекторима или активностима где би увоз и/или извоз робе могао бити саставни део пружања услуга, као што су услуге дистрибуције, услуге одржавања и поправке, техничка испитивања и услуге анализе, свака релевантна мера спољне трговине и/или царинска мера ће наставити да се примењује, чак и ако није наведена, на услугe и пружаоце услуга из друге Стране.
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			
			Члан 3.
			Овај закон ступа на снагу осмог дана од дана објављивања у „Службеном гласнику Републике Србије – Међународни уговори”.
	

