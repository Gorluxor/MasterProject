

	Редакцијски пречишћен текст


На основу члана 9. став 5, члана 14. став 2, члана 15. став 2, члана 17. став 4, члана 20. став 3, члана 23. став 4, члана 25. став 3, члана 26. став 3, члана 27. став 7, члана 28. став 3. и члана 29. став 3. Закона о органској производњи („Службени гласник РС”, број 30/10),
Министар пољопривреде, трговине, шумарства и водопривреде доноси 

ПРАВИЛНИК
о контроли и сертификацији у органској производњи и методама органске производње
"Службени гласник РС", бр.48 од 1. јула 2011, 
40 од 26. априла 2012.

I. УВОДНЕ ОДРЕДБЕ
Предмет уређивања
Члан 1.
Овим правилником ближе се прописују услови које треба да испуни контролна организација за обављање послова контроле и сертификације у органској произодњи, методе органске биљне и сточарске производње, дужина трајања периода конверзије у биљној и сточарској производњи, начин вршења контроле у органској производњи и мере које овлашћена контролна организација одређује у случају утврђених неправилности у начину обављања производње органских производа, садржина и образац евиденције коју води овлашћена контролна организација, као и начин вођења те евиденције, садржина и образац збирне евиденције, технолошки поступци прераде у органској производњи, састојци, адитиви и помоћне супстанце које се користе у преради органских производа, начин чишћења и средства за чишћење технолошких линија, изглед ознаке и националног знака органских производа, као и начин складиштења и превоза органских производа. 

Значење израза 
Члан 2. 
Поједини изрази употребљени у овом правилнику имају следеће значење: 
1) адитив јесте свака супстанца која се, без обзира на њену хранљиву вредност, не користи као намирница нити представља карактеристичан састојак намирнице, али се из технолошких разлога додаје намирници у току производње, прераде, припреме, обраде, паковања, транспорта или чувања и директно или индиректно преко својих међупроизвода постаје или може да постане њен састојак;
2) аквакултура јесте гајење риба, млађи и оплођене икре, као и осталих водених организама у објектима за њихово гајење и кавезима;
3) база репродуктивног материјала за органску производњу (у даљем тексту: база репродуктивног материјала) 
јесте списак биљних врста и сорти биља које су произведене методама органске производње, а у складу са прописима којима се уређује признавање сорти, односно производња семена и садног материјала, чији се репродуктивни материјал може користити у органској производњи, а која се води у електронском облику и која је доступна корисницима преко интернет странице министарства надлежног за послове пољопривреде (у даљем тексту: Министарство); 

4) ветеринарски медицински производ јесте свака супстанца или комбинација супстанци која се користи за лечење или спречавање болести код животиња и која је прописана за животиње у циљу давања медицинске дијагнозе или враћања, исправљања или модификовања физиолошких функција;
5) ветеринарски третман јесте свака лековита или превентивна терапија која се примењује против једне специфичне болести; 

6) добављач репродуктивног материјала у органској производњи (у даљем тексту: добављач репродуктивног материјала) 
јесте правно лице са седиштем у Републици Србији које производи, дорађује, ставља у промет или увози репродуктивни материјал који се користи у органској производњи; 

7) генетички модификован организам (у даљем тексту: ГМО) 
јесте организам чији је генетички материјал промењен методама савремене биотехнологије;
8) густина држања јесте жива маса животиња по кубном метру воде у било којој фази раста и развоја, односно, маса по квадратном метру површине у случају рибе лист и шкампа; 

9) јонизујуће зрачење јесте пренос енергије у облику честица или електромагнетних таласа, таласне дужине од 100 нанометара или мање или фреквенције од 3 x 1015 Hz или је у стању да произведе јоне индиректно или директно;
10) мрестилиште јесте место за размножавање, излегање и узгој риба и других водених организама у раним фазама животног циклуса; 

11) обновљиви извори енергије јесу извори енергије који се налазе у природи и обнављају се у целости или делимично, посебно енергија водотокова, ветра, неакумулирана сунчева енергија, биомаса, геотермална енергија и друго;
12) оглашавање јесте свако представљање јавности којим се директно или индиректно промовише продаја органских производа, а које није обележавање; 

13) први прималац јесте физичко, односно правно лице коме се испоручује пошиљка из увоза за даљу прераду, односно стављање у промет;
14) поликултура у оквиру аквакултуре и производње морских трава јесте гајење две или више врста, најчешће са различитих трофичких нивоа, а у оквиру исте производне јединице;
15) помоћно средство у преради јесте свака супстанца која не представља састојак прехрамбеног производа, а која се намерно додаје при преради сирових материјала, намирница или њихових састојака да би се обезбедили одређени технолошки захтеви за време третирања или прераде, што може да резултира ненамерним, али технолошки неизбежним присуством резидуа супстанце или њених деривата у прехрамбеном производу, под условом да те резидуе не представљају здравствени ризик и да немају технолошки ефекат у финалном производу;
16) производна јединица јесте земљиште, објекат, просторија или простор који се користе за производњу (производне парцеле, пашњаци, отворени простор, сточарски објекти, рибњаци, системи за аквакултуру и производњу морских трава, приобаље чије је коришћење дозвољено, простори за складиштење биљака, биљних производа, производа морских трава, производа од животиња, сировина и свих других инпута значајних за органску производњу); 

17) производ произведен од ГМО јесте производ који је у потпуности или делимично добијен од ГМО, али који не садржи и не састоји се од ГМО;
18) производ произведен помоћу ГМО јесте производ који је добијен коришћењем ГМО као последњег живог организма у поступку производње, али који не садржи ГМО, не састоји се од ГМО и није произведен од ГМО; 

19) производ за заштиту биља јесте активна супстанца и препарат који садржи једну или више активних супстанци у коначном облику, а који је намењен за заштиту биља или биљних производа од штетних организама или спречавање деловања штетних организама, деловање на животне процесе биљака различито од начина деловања средстава за исхрану биља, као што су регулатори развоја и раста биљака, заштиту биљних производа током складиштења, који се примењују пре или после жетве, односно бербе, изузев конзерванаса, уништавање нежељених биљака или њихових делова;
20) производни циклус у оквиру аквакултуре и производње морских трава јесте животни циклус риба и других водених организама, односно морских трава од најраније фазе живота до клања, односно бербе;
21) растилиште јесте средишња фаза у производњи риба, односно фаза између мрестилишта и фазе раста, која се завршава у првој трећини производног циклуса;
22) састојак јесте свака компонента, укључујући и адитиве, која се употребљава у производњи или припреми намирнице и присутна је у намирници као таква или у измењеном облику. Под састојком се не сматрају:
(1) саставни делови састојка који се у току производног процеса издвоје и поново врате у пропорцији која није већа од првобитне,
(2) пренесени адитиви, односно адитиви који су у намирницу дошли директно преко једног или више састојака, а у самом производу немају технолошку функцију,
(3) помоћна средства у производњи, укључујући раствараче и ензимске препарате;
23) стављање у промет јесте дистрибуција, продаја, као и увоз, односно извоз органских производа; 

24) упакована храна јесте појединачна намирница у целини или делимично унапред упакована у амбалажу тако да се њена садржина не може променити док се амбалажа не отвори или не оштети;
25) хидропонска производња јесте начин узгајања биљака чији су корени уроњени само у раствор минералних ђубрива или у неки инертни медиј, као што је перлит, песак или минерална вуна, а коме је додат хранљиви раствор;
26) храна јесте свака супстанца или производ, прерађена, делимично прерађена или непрерађена, а намењена је за исхрану људи или се оправдано може очекивати да ће се користити за људску употребу, осим:
(1) хране за животиње које не служе за производњу хране,
(2) живих животиња, ако нису припремљене за стављање у промет ради исхране људи,
(3) биљака пре жетве, бербе или убирања плодова,
(4) медицинских производа,
(5) козметичких производа,
(6) дувана и дуванских производа,
(7) наркотика или психотропних супстанци,
(8) остатака (резидуа) и контаминената.
Храна јесте и пиће, гума за жвакање, као и било која супстанца наменски додата храни током припреме, обраде или производње; 

27) храна за животиње јесте свака супстанца или производ, прерађена, делимично прерађена или непрерађена, а намењена је за исхрану животиња које служе за производњу хране;
28) храна за животиње из периода конверзије јесте храна за животиње произведена у току периода конверзије, и то по истеку рока од 12 месеци од дана закључивања уговора о укључивању произвођача у органску производњу. 

II. УСЛОВИ КОЈЕ ТРЕБА ДА ИСПУНИ КОНТРОЛНА ОРГАНИЗАЦИЈА ЗА ОБАВЉАЊЕ ПОСЛОВА КОНТРОЛЕ И СЕРТИФИКАЦИЈЕ У ОРГАНСКОЈ ПРОИЗВОДЊИ
Члан 3.
За обављање послова контроле и сертификације у органској производњи може се, у складу са законом којим се уређује органска производња, овластити контролна организација која је регистрована у Регистар привредних субјеката у складу са законом којим се уређује регистрација привредних субјеката и која у погледу акредитације, техничке опремљености и кадровске оспособљености испуњава следеће услове, и то: 

1) да је акредитована од стране надлежног акредитационог тела Републике Србије у складу са стандардом SRPS EN 45011 (ISO/IEC Упутство 65);
2) да има успостављену организациону структуру, са описом обављања послова, као и успостављен начин вршења послова контроле и сертификације у органској производњи;
3) да има успостављену стандардну процедуру контроле која садржи детаљан опис контролних мера, мера предострожности и корективних мера које се предузимају приликом контроле;
4) да има канцеларијску опрему и опрему за телекомуникације са интернет конекцијом, неопходну за обављање послова контроле и сертификације у органској производњи; 

5) за обављање послова контроле у органској производњи – да има у радном 
односу најмање једно лице које је стекло високо образовање на студијама другог 
степена (дипломске академске студије – master, специјалистичке академске 
студије, специјалистичке струковне студије), односно на основним студијама у 
трајању од најмање четири године, из области пољопривреде или технолошког 
инжењерства (и то прехрамбене технологије и биохемије) или ветеринарства или 
лице са научним степеном доктора наука – биотехничке науке или доктора наука – 
технолошко инжењерство или доктора медицинских наука – ветеринарска медицина, са 
одговарајућим искуством у обављању послова контроле у органској производњи и 
завршеном обуком из области органске производње;*
5a) за обављање послова сертификације у органској производњи – да има у 
радном односу најмање једно лице из тачке 5) овог члана или лице које је стекло 
високо образовање на студијама другог степена (дипломске академске студије – 
master, специјалистичке академске студије, специјалистичке струковне студије), 
односно на основним студијама у трајању од најмање четири године, из области 
биологије или екологије или заштите животне средине или биохемије или лице са 
научним степеном доктора наука – биолошке науке или доктора наука – еколошке 
науке или доктора наука – науке о заштити животне средине или доктора наука – 
биохемијске науке, са одговарајућим искуством у обављању послова сертификације у 
органској производњи и завршеном обуком из области органске производње.*
*Службени гласник РС, број 40/2012

Члан 4.
Контролна организација подноси Министарству захтев за утврђивање испуњености услова за обављање послова контроле и сертификације у органској производњи, као и захтев за обнављање овлашћења за обављање послова контроле и сертификације у органској производњи, до 30. јуна текуће године за наредну годину, у складу са законом којим се уређује органска производња.
Уз захтев за утврђивање испуњености услова за обављање послова контроле и сертификације у органској производњи прилаже се: 

1) доказ о регистрацији у Регистру привредних субјеката;
2) акт о акредитацији издат од стране надлежног акредитационог тела Републике Србије;
3) акт о организацији и опису и начину вршења послова контроле и сертификације у органској производњи;
4) доказ о успостављеној стандардној процедури контроле која садржи детаљан опис контролних мера, мера предострожности и корективних мера које се предузимају приликом контроле;
5) доказ о поседовању канцеларијске опреме и опреме за телекомуникације са интернет конекцијом, неопходне за обављање послова контроле и сертификације у органској производњи; 

6) подаци о запосленима (име и презиме, стручна спрема, радно искуство, стручно усавршавање, односно обуке из области органске производње, поступак и начин одабира кадрова, поступак за именовање и рад стручних комисија);
7) интерни акт о заштити података до којих се долази у поступку обављања послова контроле и сертификације;
8) уговори које контролна организација закључи са трећим лицима у вези са обављањем послова контроле и сертификације у органској производњи;
9) формулари докумената које издаје контролна организација у поступку контроле и сертификације;
10) изјава одговорног лица о непостојању сукоба интереса у вези са обављањем послова контроле и сертификације у органској производњи;
11) друга документација, ако је то потребно.
Уз захтев за обнављање овлашћења за обављање послова контроле и сертификације у органској производњи прилаже се: 

1) годишњи извештај о извршеној стручној контроли и сертификацији и решавањима по приговорима и споровима из претходне године;
2) извештај о насталим променама у организацији овлашћене контролне организације у току претходне године;
3) друга документација, ако је то потребно.
III. МЕТОДЕ ОРГАНСКЕ ПРОИЗВОДЊЕ
Члан 5.
У органској производњи не могу се употребљавати храна, храна за животиње, помоћна средства у преради, средства за заштиту и исхрану биља, оплемењивачи земљишта, репродуктивни материјал, микроорганизми или животиње који су ГМО или представљају производе добијене од или помоћу ГМО. 

Порекло производа који се користи као храна или храна за животиње утврђује се на основу ознаке на производу или на основу пратећег документа који је приложен или достављен уз производ, у складу са законом којим се уређује безбедност хране, односно прописом којим се уређује обележавање производа.
Производе који се не користе као храна или храна за животиње који потичу из конвенционалне производње, а који се користе у органској производњи, треба да прати изјава продавца којом се потврђује да испоручени производи нису произведени од ГМО или помоћу ГМО.
Члан 6.
У преради органске хране или хране за животиње, односно сировина које се користе у производњи органске хране или хране за животиње, не може се користити јонизујуће зрачење.
1. Примена метода органске производње
Члан 7.
Методе органске производње обухватају методе органске биљне производње и методе органске сточарске производње.
Применом метода из става 1. овог члана обезбеђује се: 
1) одржавање и побољшање земљишта, физичка, хемијска и микробиолошка активност земљишта и његова стабилност и биолошка разноликост која спречава сабијање и ерозију земљишта, као и исхрана биљака преко екосистема земљишта;
2) минимална употреба необновљивих ресурса и сировина које не потичу са истог пољопривредног добра;
3) рециклирање отпада и нуспроизвода биљног и животињског порекла као сировина у биљној и сточарској производњи;
4) уважавање локалних или регионалних агроеколошких услова приликом доношења одлука о врсти и начину производње;
5) одржавање здравља животиња подстицањем природног имунитета, као и избором одговарајућих врста, раса и поступака узгоја;
6) одржавање здравља биљака применом превентивних мера, као што су избор одговарајућих врста и сорти отпорних на штеточине и болести, одговарајући плодоред, механички и физички поступци заштите биља, као и примена мера биолошке контроле патогена, штеточина и корова, што укључује и заштиту природних непријатеља штеточина гајених врста;
7) пракса узгоја стоке која је прилагођена локацији и земљи на којој се одвија производња;
8) поштовање високог степена добробити животиња, уз уважавање специфичних потреба сваке врсте;
9) производња производа из органског сточарства коришћењем животиња које су од рођења, односно излегања, читав живот провеле на газдинствима која се баве органском производњом; 

10) бирање врста и раса, узимајући у обзир способност животиња да се прилагоде локалним условима, њихову виталност и отпорност на болести или здравствене проблеме;
11) исхрана животиња храном за животиње која се састоји од пољопривредних састојака органског порекла и природних непољопривредних материја;
12) примена поступака узгоја животиња које побољшавају имунитет и јачају природну одбрану од болести, што пре свега укључује редовне телесне активности и према потреби приступ отвореним површинама и пашњацима;
13) искључење вештачки добијених полиплоидних животиња;
14) одржавање биолошке разноликости природних водених екосистема, дугорочног здравља водене средине и квалитета околних водених и копнених екосистема у производњи из узгоја рибе;
15) храњење водених организама храном за животиње која је добијена одрживом експлоатацијом риболовних ресурса или органском храном за животиње која се састоји од пољопривредних састојака добијених органским узгојем и из природних непољопривредних материја.
Члан 8.
Методе органске производње у биљној и сточарској производњи почињу да се примењују од почетка периода конверзије, који почиње од дана закључења уговора о вршењу контроле у органској производњи између произвођача и овлашћене контролне организације.
Током периода конверзије: 
1) органска производња треба да се обавља у складу са законом којим се уређује органска производња и прописима донетим на основу њега; 

2) на пољопривредном газдинству или производној јединици на којој се делом одвија органска производња, а делом је у току прелазак на органску производњу, органски производи и производи из периода конверзије, као и животиње, треба да се држе одвојено или да се омогући њихово лако одвајање, а одговарајући подаци на основу којих се може утврдити како су производи одвојени евидентирају се.
Методе органске производње морају да се примењују без прекида ако произвођач који је закључио уговор о контроли и сертификацији у органској производњи промени овлашћену контролну организацију. 

Члан 9.
На једном пољопривредном газдинству може истовремено да се примењује конвенционална производњу и методе органске производње (у даљем тексту: паралелна производња) ако се:
1) на пољопривредном газдинству гаје, односно узгајају:
(1) у случају биљне производње, различите сорте биљака које се лако разликују међу собом, 

(2) у случају сточарске производње, животиње различитих врста, с тим што се у случају узгоја риба и других водених животиња могу узгајати исте врсте риба, односно других водених организама, и то на локацијама које су на одговарајући начин раздвојене;
2) обезбеди да производне јединице, као и животиње и производи који се користе у органској производњи или су добијени из органске производње, буду одвојени од оних који се користе у конвенционалној производњи или су добијени из конвенционалне производње, као и под условом да води посебну евиденцију за органску и конвенционалну производњу. 

Члан 10.
Изузетно од члана 9. став 1. тачка 1) подтачка (1) овог правилника, ако постоје климатске, географске и структурне потешкоће, на пољопривредном газдинству може се обављати паралелна производња, и то у случају:
1) производње вишегодишњих биљних врста које захтевају период гајења од најмање три године, могу се узгајати сорте које се не могу лако разликовати, ако: 

(1) производња чини део плана конверзије којим је предвиђено да се последња производна јединица на којој се примењује конвенционална производња укључи у органску производњу у најкраћем могућем року, не дужем од пет година, 

(2) су предузете одговарајуће мере како би се производи из органске и конвенционалне производње просторно раздвојили,
(3) произвођач овлашћену контролну организацију обавести најмање 48 сати пре бербе сваког производа,
(4) по завршетку бербе, произвођач овлашћену контролну организацију обавести о количини производа са производних јединица и о мерама које су примењене за раздвајање производа,
(5) произвођач сваке године достави овлашћеној контролној организацији одобрен план конверзије;
2) пољоприведних површина које се користе у сврху истраживања или образовања, као и у случају производње репродуктивног материјала, под условом да су испуњени услови из тачке 1) подтач. (2), (3), (4) и (5) овог члана;
3) ливаде која се користи искључиво за испашу. 
Члан 11.
Изузетно од члана 9. став 1. тачка 1) подтачка (2) овог правилника, ако постоје климатске, географске и структурне потешкоће, на пољопривредном газдинству може се обављати паралелна производња, и то у случају:
1) када се сточарска производња обавља у сврху истраживања или образовања, у ком случају се, ако је одобрена паралелна производња, могу узгајати животиње исте врсте, ако: 

(1) су предузете мере, о којима је унапред обавештена овлашћена контролна организација, како би се обезбедило раздвајање стоке, сточних производа, ђубрива и хране за животиње из сваке производне јединице, 

(2) произвођач овлашћену контролну организацију унапред обавести о свакој испоруци или продаји стоке или сточних производа,
(3) произвођач овлашћену контролну организацију обавести о количини произведених органских производа, уз навођење карактеристика које омогућавају идентификацију производа и да потврди да су примењене мере за раздвајање производа;
2) узгајања пчела, у ком случају се паралелна производња може обављати за потребе опрашивања, под условом да су испуњени услови који су прописани овим правилником, осим услова који се односе на локацију пчелињака. 

У случају из става 1. тачка 2) овог члана, морају да се евидентирају подаци о паралелној производњи, а производ добијен на такав начин не сматра се органским производом. 

2. Методе органске биљне производње
Члан 12.
Методе органске биљне производње обухватају избор врста и сорти биља, плодоред, систем обраде земљишта, средства и начин ђубрења, систем одржавања плодности земљишта, начин сузбијања биљних болести, штеточина и корова, начин сакупљања дивљих врста из природних станишта, у складу са законом којим се уређује органска производња.
Агротехничке мере које се примењују у органској биљној производњи треба да спрече или сведу на најмању могућу меру загађење животне средине. 

У органској биљној производњи не може се обављати хидропонска производња. 
а) Избор врста и сорти биља
Члан 13.
У органској биљној производњи користе се врсте и сорте биља које су прилагођене локалним агроеколошким условима.
Приликом избора сорти биља приоритет имају домаће аутохтоне сорте и сорте толерантне на проузроковаче болести и штеточине. 

У производњи органских производа који нису репродуктивни материјал користи се репродуктивни материјал који је произведен методама органске производње. 

Репродуктивним материјалом који је произведен методама органске производње, у смислу овог правилника, сматра се семе, односно вегетативни репродуктивни материјал чија је мајчинска биљка, односно матична биљка узгајана методама органске производње најмање једну генерацију, односно, у случају вишегодишњих биљака, најмање две вегетационе сезоне. 

Доступност репродуктивног материјала из става 3. овог члана може се утврдити на основу базе репродуктивног материјала.
Члан 14. 
Биљне врсте и сорте које се користе као репродуктивни материјал у органској производњи уписују се у базу репродуктивног материјала на основу обавештења добављача репродуктивног материјала. 

Свака биљна врста и сорта која није уписана у базу репродуктивног материјала сматра се да није доступна за органску производњу, односно да је нема на тржишту. 

Члан 15.
Уз обавештење из члана 14. став 1. овог правилника, доставља се: 
1) сертификат да је репродуктивни материјал произведен методама органске производње у складу са прописима којима се уређује органска производња; 

2) доказ да репродуктивни материјал који се пласира на тржиште испуњава опште услове који су прописани прописом којим се уређује признавање сорти, односно производња и промет семена и садног материјала; 

3) податке о: комерцијалном и латинском називу биљне врсте и сорте; називу добављача репродуктивног материјала или његовог заступника и контакт адреси и броју телефона; подручју на коме добављач репродуктивног материјала врши испоруку репродуктивног материјала који је произведен методама органске производње и процењено време за испоруку; називу земље у којој је биљна врста или сорта испитана и одобрена; датуму од када ће репродуктивни материјал који је произведен методама органске производње бити доступан на тржишту; називу и броју кода овлашћене контролне организације која врши контролу добављача репродуктивног материјала; 

4) потписана изјава о гаранцији благовременог обавештавања у случају да више не располаже репродуктивним материјалом који се користи у органској производњи за ту биљну врсту и сорту.
У базу репродуктивног материјала уписују се подаци из става 1. тачка 3) овог члана који су доступни јавности.
Члан 16.
Репродуктивни материјал за органску производњу који је добијен сетвом, односно вегетативним размножавањем на сопственом имању произвођач може да користи за сопствене потребе, под условом да биљну производњу обавља у складу са законом којим се уређује органска производња. 

У случају из става 1. овог члана, произвођач обавештава овлашћену контролну организацију о врсти и количини репродуктивног материјала који намерава да користи следеће сезоне за органску производњу. 

Члан 17.
Изузетно од члана 13. став 3. овог правилника, ако на тржишту нема репродуктивног материјала који је произведен методама органске производње, у органској производњи користи се првенствено репродуктивни материјал из периода конверзије. 

Изузетно, у органској производњи може се пре сетве одобрити, у складу са законом којим се уређује органска производња, употреба репродуктивног материјала из конвеционалне производње, под условом да тај материјал није третиран средствима за заштиту биља која нису дозвољена у органској производњи, ако: 

1) на тржишту нема репродуктивног материјала који је произведен методама органске производње; 

2) је коришћење тог материјала оправдано за спровођење научноистраживачких испитивања;
3) се ради о аутохтоној сорти.
У случају из става 2. овог члана доставља се доказ да репродуктивни материјал није третиран средствима за заштиту биља која нису дозвољена у органској производњи. 

У случају из става 2. тачка 1) овог члана, када је у питању сорта, у органској производњи може се користити репродуктивни материјал из конвеционалне производње ако сорта за којом постоји потреба није уписана у базу репродуктивног материјала и ако може да се докаже да ниједна од уписаних сорти исте врсте није одговарајућа и да је коришћење те сорте значајно за производњу. 

Ако је корисник благовремено поручио репродуктивни материјал, а ниједан добављач, односно произвођач који пласира репродуктивни материјал на тржиште није у могућности да испоручи репродуктивни материјал пре сетве или садње, сматра се да на тржишту нема репродуктивног материјала који је произведен методама органске производње.
б) Плодоред и систем обраде земљишта
Члан 18.
Одговарајућим плодоредом и плодосменом у органској биљној производњи обезбеђује се: одржавање плодности земљишта, смањење закоровљености и бројности штеточина и узрочника болести биљака, смањење испирања ђубрива, одржавање популације корисних животињских врста и микробиолошке активности земљишта. 

Обрада земљишта и гајење биљака у органској биљној производњи врши се на начин којим се обезбеђује да се одржи или повећа садржај органских материја у земљишту, повећа стабилност и биодиверзитет земљишта, као и да се спречи сабијање и ерозија земљишта.
У органској биљној производњи користи се пољопривредна механизација и опрема (машине за обраду земљишта, сетву, ђубрење и слично) која је пре употребе очишћена и дезинфикована. 

в) Средства и начин ђубрења и систем одржавања плодности земљишта
Члан 19.
У органској биљној производњи могу се користити средства за исхрану биља и оплемењивачи земљишта, у мери која је неопходна, ако се нутритивне потребе биљака не могу адекватно задовољити применом мера за одржавање и побољшање плодности и активности земљишта. 

У органској биљној производњи могу се, у складу са законом којим се уређују средства за исхрану биља и оплемењивачи земљишта, примењивати средстава за исхрану биља и оплемењивачи земљишта, која су дата у Прилогу 1 - Списак дозвољених средстава за исхрану биља и оплемењивача земљишта у органској производњи (у даљем тексту: Прилог 1), који је одштампан у овај правилник и чини његов саставни део. 

Укупна количина ђубрива које се користи у органској производњи, и то стајског ђубрива, сувог стајског ђубрива и дехидрираног живинског ђубрива и компостираних животињских екскремената, укључујући и живинско ђубриво, компостирано стајско ђубриво и течне животињске екскременте, не може да пређе 170 kg азота по ha површине годишње, због могућег загађења земљишта и вода нитратима. 

У циљу прерасподеле вишка ђубрива из органске производње, произвођач који примењује методе органске производње може другом произвођачу који примењује методе органске производње пренети коришћење тог вишка ђубрива, на основу писменог уговора, у ком случају се дозвољена количина ђубрива из става 3. овог члана обрачунава на основу површина свих производних јединица које су обухваћене уговором. 

У органској биљној производњи могу се користити одговарајући препарати на бази микроорганизама за побољшање свеукупног стања земљишта или доступности хранљивих материја у земљишту или усевима, одговарајући препарати на бази биља или микроорганизама за активирање компоста, као и биодинамички препарати.
У органској биљној производњи употреба минералних азотних ђубрива није дозвољена. 

За сваку производну јединицу евидентирају се подаци о површини производне јединице (катастарске парцеле), врсти, количини и датуму примене средстава за исхрану биља и оплемењивача земљишта из Прилога 1, који се документују доказима о потреби за њиховим коришћењем. 

Члан 20.
Плодност и биолошка активност земљишта одржава се и повећава вишегодишњим плодоредом, укључујући легуминозе и друго зеленишно ђубриво, и применом стајског ђубрива или другог органског ђубрива, по могућности компостираног, који потичу из органске производње. 

г) Начин сузбијања штеточина, болести и корова
Члан 21.
Заштита од штеточина, болести и корова првенствено се спроводи деловањем природних непријатеља, избором врста и сорти биља, одговарајућим плодоредом, начином обраде земљишта, применом термичких процеса, коришћењем алелопатских односа и успостављања заштитних биљних појасева, као и других агротехничких мера. 

Ако се применом мера из става 1. овог члана биљке на адекватан начин не могу заштитити од штеточина, болести и корова, а утврди се да постоји непосредна опасност за биљке, могу се употребити средства за заштиту биља, у складу са законом којим се уређују средства за заштиту биља, а која су дата у Прилогу 2 – Списак дозвољених средстава за заштиту биља у органској производњи, који је одштампан уз овај правилник и чини његов саставни део (у даљем тексту: Прилог 2). 

Изузетно од става 2. овог члана, средства за заштиту биља која нису биљног, животињског, микробиолошког или минералног порекла и која нису идентична са својим природним обликом, могу се употребити само ако услови за њихову употребу искључују било какав непосредни контакт са јестивим деловима биљке. 

Ако се у органској биљној производњи користе замке, односно распршивачи, изузев феромонских распршивача, у којима се користе производи за заштиту биља, треба да се обезбеди спречавање испуштања материја у околину и да се онемогући контакт тих материја са биљном врстом која се гаји, а после употребе замке треба одложити на сигурно место. 

За сваку производну јединицу евидентирају се подаци о предузетим мерама у циљу сузбијања штеточина, болести и корова, уз навођење времена примене и коришћеног средства, који се документују доказима о потреби за њиховим коришћењем. 

д) Начин сакупљања дивљих врста из природних станишта 
Члан 22.
Сакупљање дивљих биљних врста и њихових делова које расту у природним стаништима, шумама и пољопривредним подручјима (у даљем тексту: дивље врсте), сматра се методом органске биљне производње, ако: 

1) та подручја нису третирана средствима која нису дозвољена за употребу у органској производњи, у периоду од најмање три године пре сакупљања;
2) сакупљање не утиче на стабилност природног станишта или одржавање врста у зони сакупљања; 

3) је успостављен заштитни појас поред путева или других извора загађења, одређен од стране овлашћене контролне организације, ради заштите од контаминације; 

4) се сакупљање врши у складу са прописом којим се уређује заштита ретких, проређених и ендемичких угрожених биљних врста и незаштићених биљних врста. 

За сваку биљну врсту, најмање пет дана пре отпочињања сакупљања дивљих врста, овлашћеној контролној организацији достављају се следећи подаци: 

1) народни и латински назив дивљих врста које планира да сакупља, као и датум отпочињања и завршетка периода сакупљања;
2) мапу места у коме се дивље врсте сакупљају, са јасно означеним границама подручја сакупљања;
3) име и презиме лица која врше сакупљање дивљих врста;
4) локацију потенцијалних извора загађења у подручју сакупљања;
5) локацију откупних места;
6) локацију и потпуни опис складишта и других објеката који служе за припрему и прераду сакупљених дивљих врста. 

Поред података из става 2. овог члана, овлашћеној контролној организацији доставља се и доказ да природна станишта нису третирана другим средствима три године пре сакупљања, осим средствима која су дозвољена у органској производњи. 

Сакупљање органских и конвенционалних производа из природних станишта може се вршити истовремено, под условом да су предузете одговарајуће мере како би се спречило мешање или замена органских и конвенционалних производа, ради обезбеђења идентификације производа. 

За сваку дивљу врсту у току сакупљања евидентирају се подаци о: народном и латинском називу дивљих врста, површини и месту, односно називу области у којој се обавља сакупљање, начину сакупљања, складиштења, прераде и продаје сакупљених дивљих врста, датуму сакупљања, количини сакупљених дивљих врста и именима лица која су сакупила дивље врсте из природних станишта.
ђ) Посебна правила у органској производњи печурака
Члан 23. 
У органској производњи печурака могу се користити супстрати који су састављени од следећих састојака, и то: 

1) стајског ђубрива и животињских екскремената који потичу са газдинства на коме се примењују методе органске производње. У случају да то стајско ђубриво и животињски екскременти нису доступни, користе се средства за исхрану биља и оплемењивачи земљишта из Прилога 1, под условом да не прелазе 25% тежине укупних састојака супстрата, не укључујући покровни материјал и додату воду пре компостирања; 

2) производа пољопривредног порекла, осим производа из тачке 1) овог члана, са газдинства на коме се примењују методе органске производње; 

3) тресета који није хемијски третиран;
4) дрвета које, пошто је посечено, није третирано хемијским производима; 
5) минералних ђубрива из Прилога 1, воде и земљишта. 
е) Посебна правила у органској производњи морских трава 
Члан 24.
Берба морских трава и њихових делова који природно расту у мору сматра се методом органске биљне производње, ако: 

1) су сакупљене са подручја високог еколошког квалитета; 
2) сакупљање не утиче на дугорочну стабилност природног станишта или на одржање врста у зони сакупљања. 

Производња морских трава која се обавља у приобалним подручјима чије су еколошке и здравствене карактеристике једнаке карактеристикама из става 1. овог члана сматра се органском биљном производњом, ако:
1) се примењују поступци одрживе праксе у свим фазама производње, од сакупљања младих морских трава до коначног брања;
2) редовно брање младих морских трава из природних станишта којима се допуњују производне културе у затвореном простору одржава широк генетски пул врсте; 

3) се ђубрива не употребљавају, осим у затвореним објектима, и то само ако је њихова употреба дозвољена у органској производњи. 

Члан 25.
Берба и производња морских трава обављају се на локацијама које нису изложене загађењу које проузрокују производи или материје које нису дозвољене у органској производњи или загађивачи који могу контаминирати ове производе. 

У случају паралелне производње морских трава, мере раздвајања производних јединица заснивају се на природном стању, одвојеном систему за дистрибуцију воде, удаљености између производних јединица, току плиме и узводној и низводној локацији органске производне јединице. 

У случају заснивања новог процеса производње, односно производње веће од 20 тона производа морске траве годишње, врши се процена утицаја на животну средину за ту производну јединицу, како би се утврдили услови за производне јединице и непосредну околину и могућ утицај процеса производње на животну средину. 

За производну јединицу за производњу риба и других водених организама и бербу морских трава, обезбеђује се план одрживог управљања који се ажурира једном годишње и садржи: детаљне податке о ефектима процеса производње на животну средину, поступак праћења животне средине и листу мера које се примењују како би се негативан утицај на водену и копнену околину свео на најмању могућу меру, укључујући пражњење нутритиената у животну средину током производног циклуса или годишње, као и резултате контроле производног процеса и ремонт техничке опреме. 

У производњи морских трава, као и риба и других водених организама, користе се превасходно обновљиви извори енергије и рециклирање материјала, а распоред редукције отпада уноси се у одржив план управљања који се примењује од почетка производње и, када је могуће, коришћење резидуалне топлоте ограничава се на енергију из обновљивих извора. 

Процена биомасе која је потребна за бербу морске траве врши се на почетку процеса производње. 

Члан 26.
Берба дивљих морских трава обавља се на одржив начин и то тако да убрана количина нема значајан утицај на стање у воденом окружењу. 

Мере које се приликом бербе дивљих морских трава предузимају, као што су техника бербе, минимална величина, узраст, репродуктивни циклуси или величина преостале морске траве, треба да обезбеде обнављање морске траве. 

Као доказ о одрживом управљању и краткорочном утицају на област где се обавља берба дивљих морских трава, берба се евидентира, а у циљу идентификације, односно верификације да је убрана само дивља морска трава, у производној јединици или на локацији чува се документација о берби. 

Члан 27.
Под морским травама које су произведене на мору применом метода органске производње, сматрају се морске траве које су произведене на мору, а у чијој производњи су коришћене само хранљиве материје које се природно налазе у окружењу или материје из производне јединице за узгој риба и других водених организама која се, ако је то могуће, налази у близини као део поликултурног система. 

За производњу морских трава у објектима на копну где се користе спољни извори хранљивих материја, ниво материја у отпадној води треба да буде исти или нижи него у води која се улива, и могу се користити само средства за исхрану биља дата у Прилогу 1 која су биљног или минералног порекла. 

Број јединки у култури или интензитет производње морских трава евидентирају се и треба да одржавају целовитост воденог окружења, како би се обезбедило да максимална количина морске траве која се може производити без негативних ефеката на животну средину буде у прописаним границама.
Ужад и друга опрема која се користи за производњу морских трава могу се поново користити или рециклирати. 

Члан 28. 
Чишћење опреме и објеката за производњу морских трава врши се физичким или механичким путем, а ако је потребно додатно чишћење могу се користити само супстанце за чишћење и дезинфекцију опреме и објеката за производњу риба и других морских животиња и морских трава које су дате у Прилогу 3 – Средства за чишћење и дезинфекцију, који је одштампан уз овај правилник и чини његов саставни део (у даљем тексту: Прилог 3).
Загађивачи у производњи морских трава уклањају се физичким путем или ручно и, када је могуће, враћају се у море далеко од производне јединице.
Члан 29.
Одредбе чл. 24 – 28. овог правилника примењују се на производњу свих вишећелијских морских трава, фитопланктона и микро-алги које се користе као храна за рибе и друге водене животиње, прилагођено тим врстама.
3. Методе органске сточарске производње 
Члан 30.
Методе органске сточарске производње обухватају избор врста и раса животиња; начин узгоја животиња и објекте за узгој животиња; исхрану и здравствену заштиту животиња; превоз и клање животиња; поступање са животињама које су набављене са других фарми; начин сакупљања животињских врста из природних станишта, у складу са законом којим се уређује органска производња.
Методе органске сточарске производње примењују се на пољопривредном земљишту на коме произвођач има право својине, коришћења, односно закупа, као и на пољопривредном земљишту које је обухваћено уговором о сарадњи. 

а) Избор врста и раса животиња
Члан 31. 
Методе органске сточарске производње примењују се на следеће врсте животиња: 

1) говеда, укључујући биволе ибизоне;
2) коњи;
3) свиње;
4) овце;
5) козе;
6) живина;
7) пчеле. 
Посебне методе органске сточарске производње примењују се у производњи риба и других водених организама који су дати у Прилогу 4 - Врсте риба, ракова, бодљокожаца и мекушаца у органској сточарској производњи, који је одштампан уз овај правилник и чини његов саставни део (у даљем тексту: Прилог 4), као и у производњи зоопланктона, микро-ракова, ротаторија, црва и других организама који се користе као храна за рибе и друге водене организме, прилагођено тим врстама.
Члан 32. 
При избору раса или сојева животиња на које се примењују методе органске сточарске производње, узима се у обзир способност животиња да се прилагоде локалним условима, њихова виталност и отпорност на болести. 

Расе или сојеви животиња на које се примењују методе органске сточарске производње бирају се и тако да се избегну одређене болести или здравствени проблеми који су типични за расе или сојеве који се користе у интензивној производњи, као што је стресни синдром свиња, бледо, меко и водњикаво месо, изненадна смрт, спонтани абортус и тешки порођај који захтева царски рез. 

При избору раса или сојева животиња на које се примењују методе органске сточарске производње, предност треба дати аутохтоним расама и сојевима. 

Када су у питању пчеле, методе органске сточарске производње могу се примењивати само на пчеле расе 
Apis mellifera carnica. 
б) Начин узгоја животиња и објекти за узгој животиња
Члан 33. 
Ради спречавања прекомерне паше, преласка животиња на туђе земљиште, као и ерозије и загађења земљишта које проузрокују животиње или је последица преношења њихових екскремената, број животиња у органској сточарској производњи треба да буде ограничен. 

Укупан број грла по јединици површине у органској сточарској производњи треба да обезбеди производњу до највише 170 kg азота годишње по ha пољопривредног земљишта, у складу са чланом 19. став 3. овог правилника.
Максимално дозвољени број грла по јединици површине у органској сточарској производњи из става 2. овог члана дат је у Прилогу 5 – Максимално дозвољени број животиња по хектару у органској сточарској производњи, који је одштампан уз овај правилник и чини његов саставни део.
Члан 34. 
У органској сточарској производњи животиње се, по правилу, размножавају природним путем, с тим што се, у појединим случајевима, може извршити вештачка оплодња, осим клонирања и пресађивања ембриона.
Члан 35. 
У органској сточарској производњи животиње се не могу везивати или стављати у изолацију, осим у посебним случајевима, и то у ограниченом временском периоду, а под условом да за то постоје разлози безбедоносне природе и разлози који се односе на добробит и здравствено стање животиња.
Изузетно од става 1. овог члана, у случају када је неопходно обезбедити оснивање или одржавање органске производње на газдинствима која су суочена са климатским, географским или структурним потешкоћама, говеда на малим производним јединицама могу се везивати, ако њихово држање није могуће у групама сходно њиховим животним потребама и под условом да им је обезбеђен приступ пашњацима током периода испаше, односно приступ простору на отвореном најмање два пута недељно, ако испаша није могућа. 

У органској сточарској производњи, а ради очувања квалитета производа и традиционалних поступака производње, може се вршити физичка кастрација животиња, у складу са законом којим се уређује добробит животиња. 

У органској сточарској производњи поступци попут купирања репова, брушења зуба, скраћивања кљунова и обезрожавања не могу се вршити систематски, осим у појединачним случајевима који су прописани законом којим се уређује добробит животиња.
Поступци из ст. 3. и 4. овог члана изводе се у најпримеренијем животном добу животиње, од стране квалификованог особља и уз примену анестезије и аналгезије, како би се патња животиња свела на најмању могућу меру.
У органској сточарској производњи не може се вршити сакаћење животиња, као што је сечење крила матици.
Члан 36. 
Живину треба гајити док не достигне минималну старост или треба гајити спорорастуће хибриде, како би се спречило коришћење интензивних метода гајења. 

У случају да произвођач не гаји спорорастуће хибриде, минимална старост за клање је:
1) 81 дан за пилиће;
2) 150 дана за копуне;
3) 49 дана за пекиншке патке;
4) 70 дана за женке мошусне патке;
5) 84 дана за мужјаке мошусне патке;
6) 92 дана за дивље патке;
7) 94 дана за бисерке;
8) 140 дана за ћуране и гуске за печење;
9) 100 дана за ћурке.
Члан 37. 
Сваке године, у ограниченом временском периоду, животиње из конвенционалне производње могу да користе пашњаке на којима се примењују методе органске производње, под условом да те животиње потичу из екстензивног система гајења и да на том пашњаку у то време нису присутне животиње из органске производње. 

Животиње из органске производње могу бити на испаши на заједничком земљишту, под условом да:
1) то земљиште није третирано производима који нису дозвољени у органској производњи најмање три године;
2) свака животиња из конвенционалне производње која користи то земљиште потиче из екстензивног система гајења;
3) се ниједан сточарски производ од животиња из органске производње, за време коришћења овог земљишта, не сматра органским производом, осим ако се докаже да су те животиње биле одвојене од животиња из конвенционалне производње. 

Када животиње из органске производње прелазе са једног пашњака на други, те животиње могу да пасу на земљишту из конвенционалне производње, с тим што унос хране из конвенционалне производње у облику траве и друге вегетације које животиње пасу у току овог периода не треба да пређе 10% од укупне количине хране годишње, прерачунато на суву материју у храни. 

Евидентирани подаци и документација о испуњености услова из овог члана чувају се као доказ.
Члан 38. 
У органској сточарској производњи животиње се узгајају у одговарајућим објектима за узгој животиња или на отвореном простору у пределима у којима климатски услови омогућавају боравак животиња на отвореном простору.
Објекти за узгој животиња у органској сточарској производњи треба да имају такву изолацију, грејање и вентилацију који омогућавају да се циркулација ваздуха, ниво прашине, температура, релативна влажност ваздуха и концентрација гасова одржавају у границама које нису штетне по животиње и да обезбеђују одговарајућу природну вентилацију и довољну количину природног светла. 

У објектима за узгој животиња број животиња које се узгајају треба да буде одговарајући, како би се омогућило да животиње, у зависности од врсте, расе, старости, пола и величине групе, имају:
1) довољно простора (довољно простора за стајање у природном положају, могућност да нормално легну, да се окрену, тимаре, заузму све природне положаје и праве све уобичајене покрете, као што су истезање удова и махање крилима);
2) добре животне услове;
3) могућност задовољења специфичних потреба и навика.
Минимална површина унутрашњих простора и простора на отвореном и друге карактеристике објеката за узгој различитих врста и категорије животиња дати су у Прилогу 6 – Минималне унутрашње и спољашње површине смештаја за различите врсте и категорије животиња у органској сточарској производњи, који је одштампан уз овај правилник и чини његов саставни део (у даљем тексту: Прилог 6).
Члан 39. 
Објекти за узгој сисара треба да испуњавају следеће услове:
1) под треба да буде гладак и да се не клиза, а најмање половина од његове укупне површине из Прилога 6 треба да буде пуни под, што подразумева да тај део није сачињен од греда или решеткасте конструкције;
2) простор за лежање и одмарање треба да буде довољне величине, израђен од чврстог материјала који није решеткасте конструкције, као и да буде удобан, чист и сув, са довољно суве простирке која је од сламе или другог подесног природног материјала, а која се може побољшати или обогатити неким другим минералним производом из Прилога 1.
Поред услова из става 1. овог члана, објекти за узгој свиња треба да имају површине за кретање које омогућавају животињама да рију и копају. За ове потребе могу се користити различити супстрати.
У објектима из става 1. овог члана:
1) телад може да буде смештена у индивидуалним боксовима само до недељу дана старости;
2) крмаче треба држати у групама, осим у последњим фазама бременитости и током периода лактације;
3) прасиће не треба држати у кавезима или у боксовима са решеткастим подом.
Члан 40. 
Објекти за узгој живине треба да испуњавају следеће услове: 
1) објекат треба да буде изграђен тако да сва живина има лак приступ отвореном простору;
2) треба да имају отворе одговарајуће величине за улазак иизлазак, а укупна дужина тих отвора треба да буде најмање 4 m на 100 m² површине простора који је на располагању живини; 

3) најмање једна трећина површине објекта треба да буде изграђена од чврстог материјала, односно да није мрежасте или решеткасте структуре и треба да буде покривена простирком од материјала као што је слама, пилотина или песак, а у делу који је решеткасте структуре пречке треба да буду у величини и броју који одговара врсти живине и величини јата, како је дато у Прилогу 6;
4) максимални капацитет објекта треба да буде: 
(1) 4.800 пилића,
(2) 3.000 кока носиља,
(3) 5.200 бисерки, 
(4) 4.000 женки мошусне или пекиншке патке или 3.200 мужјака мошусне или пекиншке патке или других патака,
(5) 2.500 копуна, гуски или ћурки;
5) укупна употребљива површина објекта за тов живине у било којој појединачној јединици не треба да буде већа од 1.600 m²; 

6) у случају објеката за коке носиље, ти објекти треба да имају довољну подну површину која је доступна носиљама и која је погодна за сакупљање измета.
У објектима из става 1. овог члана:
1) природна светлост се може допунити вештачком, како би се постигао максимум од 16 сати светла дневно, уз непрекидни период ноћног одмора у трајању од најмање осам сати без вештачког осветљења;
2) живину не треба држати у кавезима, а воденим птицама треба да буде обезбеђен приступ потоку, бари, језеру или базену кад год то дозвољавају временски и хигијенски услови, како би се задовољиле посебне потребе ове врсте.
Члан 41. 
У органској сточарској производњи животиње, увек када то дозвољавају временски услови и стање земљишта, треба да имају сталан приступ простору на отвореном, осим у случају да су, у складу са прописима којима се уређује сузбијање заразних болести животиња, уведене мере забране кретања животиња.
Простори на отвореном из става 1. овог члана треба да буду делимично покривени, а простори на отвореном за живину треба да буду углавном прекривени вегетацијом, да имају заштитне објекте и да омогућавају живини слободан приступ одговарајућем броју појилица и хранилица.
Биљоједи, увек када то дозвољавају временски услови и стање земљишта, треба да имају приступ пашњацима за испашу, изузев у току зимских месеци, а под условом да током периода испаше имају приступ пашњацима и да зимски режим смештаја омогућава животињама слободу кретања.
Изузетно од става 3. овог члана, биковима старијим од једне године треба током целе године да буде обезбеђен приступ пашњаку или простору на отвореном. 

У случају настанка неких специфичних проблема који се односе на управљање у органској сточарској производњи, завршна фаза това говеда може се обављати и у затвореном простору, с тим да трајање те фазе не прелази једну петину њиховог животног века, а најдуже три месеца. 

Живини треба да буде обезбеђен приступ простору на отвореном у току најмање једне трећине живота, а ако се услед уведених мера забране кретања животиња, у складу са прописима којима се уређује сузбијање заразних болести животиња, живина држи у затвореном простору, треба да јој се обезбеди стални приступ довољним количинама кабасте хране и других одговарајућих материја, како би могла да испуни своје етолошке потребе. 

Члан 42. 
Постављање пчелињака, осим у периодима када нема цветања или када су пчелиња друштва у фази мировања, врши се тако да у опсегу од 3 km од локације пчелињака извори нектара и полена потичу од биљака из органске производње, односно од самониклих биљака и биљака из конвенционалне производње које су третиране средствима дозвољеним у органској производњи и на довољној удаљености од извора који могу да доведу до контаминације пчеларских производа и да угрозе здравље пчела. 

Кошнице треба да буду направљене од природних материјала који не представљају ризик за загађење животне средине или пчелињих производа и у њима се могу користити само природни производи, као што су прополис, восак и биљна уља, осим када је употреба других производа неопходна ради спречавања болести и ветеринарског лечења, у складу са овим правилником.
Пчелињи восак који се користи за формирање новог пчелињег друштва, односно за замену пчелињег воска током периода конверзије, треба да потиче из органских производних јединица. 

Изузетно од става 3. овог члана, у одређеним случајевима, може се користити пчелињи восак из конвенционалне производње, и то: 

1) ако на тржишту нема пчелињег воска из органске производње; 
2) ако је доказано да пчелињи восак није контаминиран супстанцама које нису одобрене за органску производњу;
3) под условом да потиче од воштано медних поклопаца.
Пчеле се не могу уништавати ради добијања пчеларских производа.
Екстракција меда не може се вршити из саћа у коме се налази легло, а приликом екстракције меда не могу се користити хемијска синтетичка средства за одбијање инсеката.
в) Исхрана животиња
Члан 43. 
У органској сточарској производњи користи се храна за животиње која првенствено потиче са пољопривредног газдинства на коме се животиње узгајају и на коме се примењују методе органске производње, или са других пољопривредних газдинстава на којима се примењују методе органске производње и која су, по могућности, из истог региона. 

У органској сточарској производњи животиње се не могу држати или хранити на начин који може да проузрокује анемију, нити им се храна може присилно давати. 

Члан 44. 
У органској сточарској производњи младунце сисара треба првенствено хранити мајчиним млеком, и то најмање:
1) три месеца од рођења, код говеда (укључујући биволе и бизоне) и коња; 
2) 45 дана од рођења, код оваца и коза;
3) 40 дана од рођења, код свиња. 
Члан 45. 
Исхрана биљоједа у органској сточарској производњи у највећој могућој мери треба да се заснива на испаши, у зависности од расположивости пашњака у различито доба године. 

У исхрани биљоједа, осим током периода сезонске испаше, најмање 50% хране за животиње треба да потиче са сопствене производне јединице или, у случају да то није могуће, са других пољопривредних газдинстава која се баве органском производњом и која су, по могућности, из истог региона, уз евидентирање података и чување документације о набављеној храни за животиње. 

Најмање 60% суве материје у дневним оброцима биљоједа треба да се састоји од кабасте хране, свеже или сушене или силаже, а у случају животиња које се користе за производњу млека, најмање 50%, и то током прва три месеца лактације. 

У исхрани свиња и живине, дневним оброцима треба додавати кабасту храну, свежу или сушену или силажу.
Члан 46.
У органској сточарској производњи до 30% количине хране у оброку може да се састоји од хране из периода конверзије, осим ако је храна из периода конверзије произведена на сопственом пољопривредном газдинству, у ком случају учешће такве хране може да износи 100%. 

У случају да је храна из периода конверзије произведена на сопственом пољопривредном газдинству, и то на јединицама на којима се у последњих пет година није одвијала органска производња, а та храна се обезбеђује испашом или жетвом пашњака или парцела са вишегодишњим крмним биљем у њиховој првој години конверзије, учешће такве хране може да износи до 20%.
У случају да се у исхрани животиња користи и храна из периода конверзије ихрана из прве године конверзије, укупно учешће такве хране не треба да прелази процентуални износ из става 1. овог члана. 

Процентуални износи из ст. 1. и 2. овог члана обрачунавају се на годишњем нивоу, прерачунато на суву материју у храни. 

Члан 47.
У случају губитка крмног биља или у случају да су уведена ограничења, нарочито као последица ванредних метеоролошких услова, појаве заразних обољења, контаминације отровним супстанцама или као последица пожара, може се користити храна за животиње из конвенционалне производње, и то током ограниченог временског периода, на одређеној површини и у односу на појединачног произвођача, а у циљу одржавања или поновног успостављања органске производње. 

Члан 48.
Престао је да важи ранији став 1. (види члан 148. 
Правилника - 48/2011-26).
Хранива биљног и животињског порекла из конвенционалне производње која се могу користити у органској производњи дата су у Прилогу 7 – Хранива за животиње, који је одштампан уз овај правилник и чини његов саставни део (у даљем тексту: Прилог 7). 

У органској сточарској производњи могу се, у одређеним случајевима, користити хранива животињског порекла из органске производње, хранива минералног порекла и производи и споредни производи из аквакултуре који су дати у Прилогу 7, као и адитиви за храну за животиње, одређени производи који се користе у исхрани животиња и помоћна средства за прераду, који су дати у Прилогу 8 – Производи, односно додаци у производњи хране за животиње који се могу користити у исхрани животиња (у даљем тексту: Прилог 8). 

Члан 49.
У органској сточарској производњи пчеле се могу хранити медом, шећерним сирупом или шећером из органске производње ако је њихов опстанак угрожен услед временских услова, и то само у периоду између последње екстракције меда и 15 дана пре почетка наредног периода пуњења кошница нектаром или медљиком.
Поред случаја из става 1. овог члана, пчеле се могу хранити медом, шећерним сирупом или шећером из органске производње и током дуготрајних ванредних временских непогода или ванредних околности које онемогућавају производњу нектара или медљике, а у циљу одржавања или поновног успостављања органске производње. 

Уисхрани пчела у органској сточарској производњи пчелама у кошницама, на крају производне сезоне, треба оставити довољне резерве меда и полена, како би преживеле зиму. 

г) Здравствена заштита животиња
Члан 50. 
У органској сточарској производњи превенција болести животиња се заснива на избору одговарајућих раса и сојева, одговарајућим поступцима узгоја, исхрани висококвалитетном храном за животиње, телесном активношћу, одговарајућем броју животиња по јединици површине и држањем животиња у хигијенским условима. 

У превентивне сврхе, у органској сточарској производњи не могу се користити хемијски синтетизовани алопатски ветеринарски медицински производи, антибиотици и хормони и сличне супстанце које се користе за контролу репродукције или у друге сврхе (нпр. за индукцију и синхронизацију еструса), осим у случајевима који се односе на ветеринарско лечење у складу са овим правилником, као и супстанце којима се поспешује раст или производња (укључујући антибиотике, кокцидиостатике и друга вештачка помоћна средства за подстицање раста). 

Члан 51. 
Зграде, објекти за смештај животиња, опрема и прибор који се користе у органској сточарској производњи треба редовно чистити и дезинфиковати на прописан начин, како би се спречило ширење заразе и размножавање организама који преносе болест, а измет, урин и непоједена или просута храна треба да се редовно уклањају, како би се непријатни мириси, као и присуство инсеката и глодара свели на најмању могућу меру.
За чишћење и дезинфекцију зграда, објеката за смештај животиња и прибора могу се користити средства за чишћење и дезинфекцију опреме и објеката за сточарску производњу која су дата у Прилогу 3. 

За уништавање глодара, инсеката и других штеточина у објектима за смештај животиња, могу се користити средства која су дата у Прилогу 2, и то само у замкама, а у складу са законом којим се уређују средства за заштиту биља.
Објекте и испусте за узгој живине, осим ако се живина не гаји у турнусима или се не држи у испустима, као и ако може слободно да се креће током дана, треба по завршетку сваког производног циклуса испразнити, како би се објекти могли очистити и дезинфиковати, а у испустима могла обновити вегетација. 

Објекти и испусти из става 4. овог члана треба да буду празни у периоду од најмање четири недеље, а као доказ о поштовању овог периода чувају се евидентирани подаци и документација.
Члан 52. 
Ако се и поред примене превентивних мера из члана 50. став 1. овог правилника животиње разболе или повреде, треба одмах отпочети са њиховим лечењем и ако је потребно, изоловати их у одговарајућим просторијама. 

У лечењу животиња у органској сточарској производњи предност над хемијски синтетизованим алопатским ветеринарским лековима или антибиотицима имају фитотерапеутски, хомеопатски и имунолошки производи, елементи у траговима, храна за животиње минералног порекла из Прилога 7 и адитиви у исхрани из Прилога 8, под условом да је њихово терапеутско дејство делотворно код одређене врсте животиња и у лечењу одређених болести. 

Ако употреба производа из става 2. овог члана није делотворна у лечењу болести или повреда и ако је лечење неопходно како би се избегла патња или мучење животиње, могу се користити хемијски синтетизовани алопатски ветеринарски лекови или антибиотици на одговорност ветеринара. 

Члан 53. 
Ако животиња или група животиња у току 12 месеци прими више од три терапије са хемијски синтетизованим алопатским ветеринарским лековима или антибиотицима или више од једне терапије у случају да је њихов продуктивни животни циклус краћи од годину дана, а са изузетком вакцинација, лечења паразита и спровођења обавезних програма здравствене заштите животиња, те животиње или производи добијени од њих не могу се продавати као органски производи и те животиње треба да прођу период конверзије, у складу са овим правилником. 

После употребе хемијски синтетизованих алопатских ветеринарских производа период каренце третираних животиња и њихових производа траје двоструко дуже у односу на период каренце у конвенционалној производњи који је предвиђен упутством произвођача лека, а у случају да период каренце није прецизиран упутством произвођача лека, период каренце траје 48 сати. 

Евидентирани подаци и документација о испуњености услова из овог члана чувају се као доказ. 

Члан 54. 
Када се у пољопривредно газдинство на коме се примењују методе органске производње уведу животиње из конвенционалне производње, за дијагностику заразних болести могу се примењивати посебне мере, као што су скрининг дијагностичка испитивања или дијагностичке мере код животиња смештених у карантину, у зависности од околности. 

Члан 55. 
У органском узгајању пчела пчелињаци се могу механички дезинфиковати, на начин као што је чишћење под паром или непосредним пламеном. 

За заштиту рамова, кошница и саћа, нарочито од штеточина, могу се користити средства која су дата у Прилогу 2, и то само у замкама, а у складу са законом којим се уређују средства за заштиту биља. 

Ако се и поред примене превентивних мера пчелиња друштва разболе или заразе, треба одмах отпочети са њиховим лечењем и ако је потребно, изоловати их у посебне пчелињаке, а при њиховом лечењу могу се користити ветеринарски лекови ускладу са прописима којима се уређују производња и промет ветеринарских лекова. 

У случају заразе Varroa destructor-ом користи се мравља, млечна, сирћетна и оксална киселина, као и ментол, тимол, еукалиптусово уље или камфор, и у том случају, а само ради заустављања ове заразе, могуће је уништавање легла трутова.
Ако се за лечење користе хемијски синтетизовани алопатски производи, пчелиња друштва током периода лечења треба да буду смештена у изоловане пчелињаке и сав восак треба да се замени воском који је добијен из органске производње, после чега та пчелиња друштва треба укључити у једногодишњи период конверзије у складу са овим правилником, осим када се у лечењу користе производи из става 4. овог члана. 

д) Превоз и клање животиња
Члан 56. 
Животиње у органској сточарској производњи треба превозити тако да трајање превоза буде што је могуће краће. 

Приликом превоза животиња у органској сточарској производњи не могу се користити алопатска средстава за смирење. 

Утовар и истовар животиња у органској сточарској производњи врши се без употребе електричне стимулације за приморавање животиња. 

Приликом клања животиња у органској сточарској производњи патња и сакаћење треба да буду сведени на најмању могућу меру. 

ђ) Поступање са животињама које су набављене са других фарми
Члан 57. 
У органској сточарској производњи, по правилу, користе се животиње које се рађају и узгајају на пољопривредном газдинству које примењује методе органске производње. 

Ако животиње из органске производње нису у довољом броју доступне, напољопривредно газдинство које примењује методе органске производње могу се, за потребе размножавања, увести животиње из конвенционалне производње, и то: 

1) када се стадо формира први пут, младунчад сисара, под условом да се узгајају у складу са методама органске производње одмах по одлучењу, као и под условом да: 

(1) телад и ждребад имају мање од шест месеци старости, 
(2) јагњад и јарад имају мање од 60 дана старости,
(3) прасићи имају масу мању од 35 kg; 
2) када се стадо обнавља, одрасле женке које нису увођене у припуст и мужјаци сисара, под условом да се одмах по пристизању на газдинство узгајају у складу са методама органске производње, а чији број на годишњем нивоу може бити: 

(1) највише 10% женки коња или говеда, укључујући биволе и бизоне, и највише 20% женки свиња, оваца и коза, у односу на број животиња у стаду,
(2) највише једна женка, у случају када се ради о производним јединицама које имају мање од 10 грла коња или говеда или мање од 5 грла свиња, оваца или коза.
Број женки сисара из става 2. тачка 2) подтачка (1) овог члана које се могу увести у стадо може се повећати до 40%, у случају: 

1) значајног проширења капацитета производне јединице;
2) промене расе;
3) када се уводи нови тип сточарске производње;
4) постојања опасности од престанка узгоја одређених раса, у ком случају се у стадо могу увести и женке сисара које су увођене у припуст, ако припадају тој раси. 

Ако живина из органске производње није доступна на тржишту, у пољопривредно газдинство може се увести живина из конвенционалне производње, и то:
1) када се јато формира први пут, под условом да пилићи за производњу јаја и меса имају мање од три дана старости; 

2) до 31. децембра 2011. године, ради производње јаја, под условом да пилићи за производњу јаја немају више од 18 недеља старости и да се поступа у складу са одредбама овог правилника које се односе на исхрану и здравствену заштиту животиња.
Ако животиње из органске производње нису доступне услед високе смртности која је изазвана здравственим разлозима, као и у ванредним ситуацијама, стадо или јато може се поновно формирати или обновити животињама из конвенционалне производње, а у циљу одржавања или поновног успостављања органске производње. 

Животиње које се за потребе размножавања уведу из конвенционалне производње и производи добијени од њих, као и животиње које се налазе на пољопривредном газдинству на почетку периода конверзије, сматрају се органским по истеку периода конверзије, у складу са овим правилником. 

Члан 58. 
У органском узгајању пчела може се 10% матица и ројева годишње заменити матицама и ројевима из конвенционалне производње, ради обнављања пчелињака, под условом да матице и ројеви из конвенционалне производње буду смештени у кошнице са саћем или сатним основама којe потичу из органских производних јединица. 

Када пчеле из органске производње нису доступне услед високе смртности која је изазвана здравственим разлозима или ванредним околностима, као и у ванредним ситуацијама, може се поново формирати или обновити пчелињак пчелама из конвенционалне производње, а у циљу одржавања или поновног успостављања органске производње.
е) Посебна правила која се односе на рибе и друге водене организме
Члан 59. 
У циљу добијања сојева који имају способност добре адаптације на услове производње, који су доброг здравља и који имају способност доброг искоришћавања извора хране, приликом производње риба и других водених организама методама органске производње користе се локалне врсте, при чему треба водити рачуна да се одабиром врста не изазове значајна штета на дивље врсте. 

Евидентирани подаци и документација о пореклу илечењу риба и других водених организама чувају се као доказ.
Члан 60.
Приликом производње риба и других водених организама методама органске производње не могу се употребљавати хормони и њихови деривати. 

Приликомразмножавања риба и других водених организама методама органске производње не може се примењивати вештачко изазивање полиплоидије, вештачка хибридизација, клонирање и производња једнополних сојева, осим ручног сортирања.
Члан 61.
Органска производња риба и других водених организама заснива се на узгоју млађи из матичних јата из пољопривредних газдинстава која примењују методе органске производње. 

Ако рибе идруги водени организми из органске производње нису доступни, у пољопривредно газдинство се, за потребе размножавања или побољшања генетског материјала, могу увести дивље уловљене или животиње из конвенционалне производње.
У случају из става 2. овог члана, животиње које су уведене на пољопривредно газдинство треба да се узгајају по методама органске производње најмање три месеца пре него што се уведу уприплод.
Ако млађ из органске производње није доступна, у пољопривредно газдинство се, за потребе пораста, може увести:
1) млађ из конвенционалне производње, у ком случају најмање у последње две трећине трајања производног циклуса треба да се примењују методе органске производње, и то уз максимално учешће млађи из конвенционалне производње које треба да буде:
(1) до 31. децембра 2011. године, 80% ,
(2) од 1. јануара 2012. године до 31. децембра 2013. године, 50%, 
(3) од 1. јануара 2014. године, 0%; 
2) дивља млађ сакупљена у природи, и то у случају:
(1) природног прилива ларви имлађи риба или ракова приликом пуњења рибњака или кавеза, 

(2) узгоја европске стакласте јегуље, ако постоји успостављен план управљања за конкретну локацију и ако није успостављен систем вештачког размножавања јегуље. 

Члан 62. 
Приликом узгоја млађи, у мрестилиштима ирастилиштима може се, у одређеним случајевима, обављати паралелна производња, под условом да су производне јединице за органску производњу физички јасно одвојене од производних јединица за конвенционалну производњу ида постоји одвојени систем дистрибуције воде. 

Приликом узгоја млађи за конзум може се, у одређеним случајевима, обављати паралелна производња, ако су у погледу услова водене средине испуњени услови из члана 25. став 2. овог правилника и ако се на производним јединицама одвијају различите фазе производње ируковања. 

Евидентирани подаци и документација о испуњености услова из овог члана чувају се као доказ. 

Члан 63. 
Са рибама и другим воденим организмима треба руковати у најмањој могућој мери, са највећом пажњом и уз употребуодговарајуће опреме. 

Приликом руковања са рибама и другим воденим организмима, може се, када је то потребно, користити анестезија, ради избегавања стреса ифизичког оштећења. 

Разврставање риба идругих водених организама треба да се спроводи у најмањој могућој мери, како би се обезбедили услови за добробит животиња.
Густина држања риба и других водених организама за врсте или групе врста датa је у Прилогу 4.
Утицај густине држања риба и других водених организама на њихову добробит (оштећена пераја, друге повреде, стопа раста, понашање издравље)треба редовно да се прати. 

Члан 64. 
У погледу услова водене средине и плана одрживог управљања, у органској производњи риба и других водених организама примењују се одредбе члана 25. ст. 1, 2, 3, 4. и 5. овог правилника, с тим што план одрживог управљања у органској производњи риба и других водених организама треба да садржи и одбрамбене ипревентивне мере које се примењују против предатора, ускладу са законом.
Рибњаци за производњу риба или других водених организама треба да буду опремљени природним, биолошким или механичким филтерима за сакупљање отпада или у њима треба користити морску траву и/или шкољке иалге које утичу на побољшање квалитета отпадних вода, и, ако је могуће, треба редовно пратити квалитет отпадих вода. 

Приликом израде плана одрживог управљања из става 1. овог члана, успоставља се сарадња између произвођача суседних производних јединица.
Члан 65.
У систему за производњу риба идругих водених организама проток ифизичко-хемијски параметри воде треба да обезбеђују здравље идобробит животиња. 

Систем за производњу риба идругих водених организама треба да буде пројектован, лоциран ида се њиме руководи на такав начин да се излазак животиња сведе на најмању меру. 

У случају да рибе или ракови изађу из система за производњу риба идругих водених организама, предузимају се одговарајуће мере да се смањи утицај на локални екосистем, укључујући ипоновно ловљење, када је то могуће, о чему произвођач чува евидентиране податке и документацију. 

Члан 66. 
Средина укојој се узгајају рибе идруги водени организми треба да буде уређена тако да:
1) рибе идруги водени организми имају довољно простора за боравак, ускладу са специфичним потребама врсте;
2) се рибе идруги водени организми узгајају уводи доброг квалитета, са довољним садржајем кисеоника, ускладу са специфичним потребама врсте;
3) се рибе идруги водени организми узгајају при температури иколичини светлости који су прилагођени специфичним потребама врсте и географској локацији; 

4) услучају гајења слатководних риба, тип дна, што је могуће више, одговара природним карактеристикама дна; 

5) услучају гајења шарана, дно буде од природне земље. 
За узгајање риба идругих водених организама може се користити вештачко осветљење, уз следећа ограничења: 

1) уциљу поштовања етолошких потреба, географских услова издравља гајених животиња продужавање дневне светлости не треба да прекорачи максимум од 16 сати дневно, изузев ако се вештачко осветљење не користи урепродуктивне сврхе;
2) у циљу избегавања промена уинтензитету осветљења које делују узнемирујуће користи се пригушено светло или светло упозадини. 

Природни извор воде може да се користи за загревање или хлађење усвим фазама производње, а вештачко загревање или хлађење воде могуће је једино услучају мрестилишта и растилишта. 

Ако постоји здравствена потреба, као и у критичним периодима репродукције или транспорта, може се вршити аерација воде, и то у следећим случајевима:
1) приликом пораста температуре, пада атмосферског притиска или загађења; 
2) приликом повремених процедура, као што су узорковање или сортирање; 
3) услучају обезбеђивања опстанка риба идругих водених организама. 

Аерација воде из става 4. овог члана може се вршити под условом да се механички аератори првенствено напајају из обновљивих извора енергије и да се свако коришћење аератора евидентира упроизводној евиденцији.
Члан 67. 
Затворена рециркулација воде уобјектима за производњу риба идругих водених организама није дозвољена, осим у случају мрестилишта и растилишта или производње врста које се користе као храна за животиње из органске производње. 

Јединице за узгој чије је дно од природне земље треба да испуњавају следеће услове: 

1) за системе са текућом водом треба да постоји могућност надгледања и контроле протока иквалитета воде, укључујући воду која улази усистем иводу која излази из система; 

2) да најмање 5% периферне области има природну вегетацију.
Морски систем за производњу риба идругих водених организама треба да: 

1) буде смештен на месту где су проток воде, дубина и изменаводене масе такви да се утицај морског дна иоколне водене масе сведе на најмању меру; 

2) уодносу на изложеност околини има одговарајуће пројектован, изграђен иодржаван кавез за држање.
Члан 68.
Шкољке и други водени организми који се хране филтрирањем воде, а без утицаја човека, узгајају се у води која је високог еколошког квалитета, у складу са прописима, а све своје нутритивне потребе задовољавају у природи, осим у случају млађи узгојених у мрестилиштима или растилиштима.
Органска производња шкољки може се одвијати у истој воденој средини као и органска производња риба, морских трава и пужева, односно у систему поликултуре и треба да буде евидентирана у одрживом плану управљања. 

Органска производња шкољки треба да се одвија у срединама које су:
1) ограничене стубовима, пловцима и другим видљивим маркерима, унутар којих треба да буде обезбеђено да се шкољке, на одговарајући начин, задржавају помоћу мрежа, кавеза и слично; 

2) уређене тако да не угрожавају опстанак осталих врста, а ако се користе мреже за предаторе треба да буде обезбеђено да те мреже не угрожавају птице које лове у води. 

Члан 69.
Густина држања шкољки у органској производњи не треба да буде већа у односу на густину држања шкољки у конвенционалној производњи. 

Сортирање, проређивање и регулисање густине држања шкољки треба да се спроводе у складу са производњом биомасе, као и да обезбеде добробит животиња и висок квалитет производа. 

Ради контролисања штетних организама шкољке се током производног циклуса могу једном третирати раствором креча, а у случају појаве организама који изазивају загађење, те организме треба физички уклонити из производне јединице и, ако је могуће, вратити назад у море далеко од производне јединице. 

Члан 70.
У органској производњи шкољки погодно је гајење шкољки на ужадима, као и други начини производње шкољки који су дати у Прилогу 4 (део који се односе на мекушце и бодљокошце). 

Гајење шкољки на дну дозвољено је само ако се тиме на местима сакупљања и раста не врши значајан утицај на животну средину. 

Процена утицаја на животну средину треба да садржи податке о испитивању, као и извештај са експлоатационог подручја, који истовремено представља и посебно поглавље плана одрживог управљања. 

Члан 71.
Шкољке каменице могу се узгајати у врећама на скелама. 
Каменице се постављају у лежишта у правцу плиме, како би производња била оптимална, а конструкције на којима се узгајају каменице се постављају тако да се избегне формирање бране дуж обале. 

Производња каменица врши се у складу са критеријумима који су дати у Прилогу 4 (део који се односе на мекушце и бодљокошце). 

Члан 72.
У органској производњи шкољки, може се, у складу са законом, користити дивље семе које долази изван производне јединице, уз евидентирање података о времену, месту и начину сакупљања дивљег семена, а под условом да нема значајног нарушавања животне средине и под условом да то семе потиче из: 

1) средине у којој су слаби изгледи да то семе може да опстане током зиме или из средине у којој количина семена превазилази потребе екосистема;
2) природне средине за сакупљање семена.
Семе шкољки из конвенционалне производње може се увести у производне јединице на којима се примењују методе органске производње, и то уз максимално учешће које треба да буде: 

1) до 31. децембра 2011. године, 80%; 
2) од 1. јануара 2012. године до 31. децембра 2013. године, 50%;
3) од 1. јануара 2014. године, 0%.
У случају шкољке Crassostrea gigas, приоритет има селекционисани узгој, како би се смањило излегање у дивљини.
Члан 73.
У исхрани риба и других водених организама који се производе методама органске производње примењују се следећа правила: 

1) рибе и други водени организми хране се храном која одговара њиховим нутритивним потребама, у зависности од фазе развоја;
2) хранa биљног порекла треба да потиче из органске производње, а хранa којa је добијенa од риба и других водених животиња треба да потиче из одрживе експлоатације риболовних ресурса; 

3) средства за поспешивање раста и синтетичке аминокиселине се не користе. 

У исхрани риба и других водених организама који се производе методама органске производње могу се, изузетно, користити хранива биљног порекла из конвенционалне производње и хранива животињског и минералног порекла која су дата у Прилогу 7, као и адитиви за храну за животиње, одређени производи који се користе у исхрани животиња и помоћна средства за прераду, који су дати у Прилогу 8. 

Начин исхране риба и других водених организама треба да се заснива на одређеним приоритетима којима се обезбеђује: 

1) здравље животиња;
2) производ високог квалитета, укључујући и нутритивни састав који обезбеђује финални јестиви производ високог квалитета;
3) слаб утицај на животну средину. 
Члан 74.
Карниворне рибе идруги водени организми могу се хранити храном која потиче од:
1) хране која је је пореклом од рибa идругих водених организама из органске производње; 

2) рибљег брашна ирибљег уља из органске производње;
3) рибљег брашна ирибљег уља исастојака пореклом од риба којe су намењенe за људску исхрану, акојe су произведенe усистемима одрживе аквакултуре;
4) хранива биљног и животињског порекла из органске производње који су дати у Прилогу 7. 

Приликом исхране карниворних риба идругих водених организама уоброк може бити укључено највише 60% биљних производа из органске производње. 

Удневном оброку лососа и пастрмке може се користити, уграницама њихових физиолошких потреба, астаксантин који првенствено потиче из органске производње (нпр. органска производња ракова), а ако астаксантин из органске производње није доступан могу се користити природни извори астаксантина (нпр. Phaffia yesat). 

Ако храна из става 1. није доступна, може се користити рибље брашно и рибље уље из конвенционалне производње или рибље брашно и рибље уље пореклом од риба које су намењене за исхрану људи, с тим што ова хранива могу износити максимално 30% укупне количине хране удневном оброку. 

НАПОМЕНА ИЗДАВАЧА: Одредбе члана 74. став 4. овог 
правилника важе до 31. децембра 2014. године (види члан 148. Правилника - 
48/2011-26).
Члан 75.
Природном храном из бара ијезера хране се следеће врсте риба идругих водених организама:
1) врсте из породице шарана (Cyprinidae) и друге врсте које се гаје у поликултури, укључујући гргеча, штуку, сома, врсте рода 
Coregonus и јесетру; 
2) шкампи (Penaeidae) и слатководни рачићи (козице) (Macrobrachium 
spp.);
3) тропске рибе слатких вода: Chanos chanos, тилапија (Oreochromis 
spp.) и сијамски сом (Pangasius spp.). 
Када природни извори хране из става 1. овог члана нису удовољној количини доступни, за исхрану се може користити храна биљног порекла из органске производње која је првенствено узгајана насопственом пољопривредном газдинству или морска трава, о чему, као доказ, произвођач чува евидентиране податке и документацију.
У случају да се у исхрани шкампа (Penaeidae) и слатководних рачића (козице) (Macrobrachium 
spp.) и сијамског сома (Pangasius spp.) природна храна из бара и језера из става 1. овог члана допуњује храном из става 2. овог члана, у оброк се може укључити највише 10% рибљег брашна или рибљег уља који потичу из система одрживе аквакултуре. 

Члан 76.
Превоз риба и других водених организама који су произведени методама органске производње обавља се на начин којим се, у складу са законом, обезбеђује здравље и добробит животиња.
У органској производњи риба и других водених организама патња животиња, укључујући и патњу приликом клања, треба да буду сведени на најмању могућу меру. 

У органској производњи риба и других водених организама клање треба да се изводи техникама које доводе до тренутне несвести инеосетљивости на бол, при чему приликом разматрања начина клања треба узети уобзир величину, врсту иместо производње. 

Члан 77.
У органској производњи риба и других водених организама превенција болести заснива се на држању риба и других водених организама у оптималним условима који се обезбеђују одговарајућим избором локације, оптималним уређењем пољопривредног газдинства и примењивањем добрих поступака узгоја и управљања, који обухватају редовно чишћење и дезинфекцију објеката, коришћење висококвалитетне хране, одговарајућу густину држања и селекцију врста и сојева. 

У органској производњи риба и других водених организама доноси се и примењује план мера здравствене заштите и превенције болести, који треба да садржи детаљно описане мере био-сигурносне заштите, као и друге превентивне мере.
Члан 78.
У органској производњи риба и других водених организама, у циљу превенције болести, примењују се следећа правила: 

1) непоједену храну, фецес иугинуле животиње, ако је то могуће, треба одмах уклонити, како би се избегао ризик од значајне еколошке штете, избегло привлачење инсеката или глодара, а ризик од болести свео на најмању меру; 

2) ултраљубичасто зрачење иозон може да се користи једино умрестилиштима и одгајивалиштима;
3) за биолошку контролу ектопаразита користи се, по правилу, чистија риба;
4) производни систем, опрема иприбор треба редовно и правилно да се чисте и дезинфикују, уз употребу средстава за чишћење и дезинфекцију опреме и објеката за производњу риба и других водених организама која су дата у Прилогу 3.
У органској производњи риба и других водених организама, у циљу превенције болести, може се, у одређеним случајевима, одредити период мировања, као и његово трајање, током кога кавез или друге конструкције које се користе у производњи риба идругих водених организама треба да буду испражњени, дезинфиковани иостављени празни пре поновног коришћења.
Период мировања из става 2. овог члана се примењује идокументује после сваког производног циклуса уотвореном мору и препоручује се иза остале методе производње када се користе резервоари, рибњаци и кавези, а његово одређивање није обавезно када је у питању узгој шкољки. 

У органској производњи риба и других водених организама могу се, у циљу превенције и лечења болести, користити имунолошки ветеринарски медикаменти. 

Члан 79.
Ако и поред примене превентивних мера из члана 77. став 1. овог правилника настану здравствени проблеми, треба одмах отпочети са лечењем болести, како би се избегла патња животиња.
У лечењу риба и других водених организама предност треба дати супстанцама биљног, животињског или минералног порекла ухомеопатском раствору, затим биљкама ињиховим екстрактима који немају анестетички ефекат, а потом супстанцама, као што су: елементи утраговима, метали, природни имуностимуланси или дозвољени пробиотици.
Ако употреба супстанци из става 2. овог члана није делотворна у лечењу болести, у лечењу се могу користити алопатски третмани, укључујући и антибиотике, с тим што је њихово коришћење ограничено на највише два третмана годишње, односно један третман годишње када се ради о животињама чији је производни циклус краћи од једне године, изузев када се ради о вакцинацијама иобавезним програмима здравствене заштите животиња. 

Услучају да алопатски третмани нису коришћени у складу са ставом 3. овог члана, рибе идруги водени организми се не могу стављати у промет као органски производи. 

Када је у питању лечење против паразита, употребу третмана треба ограничити на два третмана годишње, односно на један третман годишње када је производни циклус краћи од 18 месеци, осим ако се ради о третману против паразита који је део обавезног програма здравствене заштите који се спрoводи у складу са прописима. 

После спровођења алопатских ветеринарских третмана итретмана против паразита из ст. 3. и 5. овог члана, као и третмана који су обухваћени обавезним програмом здравствене заштите животиња, период каренце траје двоструко дуже уодносу на период каренце у конвенционалној производњи који је предвиђен упутством произвођача лека, а у случају да период каренце није прецизиран упутством произвођача лека, период каренце траје 48 сати. 

У случају да се у лечењу риба и других водених организама користе ветеринарски медицински производи, произвођач коришћење таквих производа треба да пријави овлашћеној контролној организацији пре стављања тих производа, као органских производа, упромет, а третиране животиње треба да буду јасно обележене. 

IV. ДУЖИНА ТРАЈАЊА ПЕРИОДА КОНВЕРЗИЈЕ
Члан 80.
Дужина трајања периода конверзије одређује се на основу врсте биљне, односно сточарске производње. 

1. Дужина трајања периода конверзије у органској биљној производњи
Члан 81.
Дужина трајања периода конверзије у органској биљној производњи у зависности је од времена када је обављана сетва, односно берба, и износи: 

1) у случају једногодишњих биљних врста, најмање две године пре сетве;
2) у случају пашњака и вишегодишњег крмног биља, најмање две године пре коришћења као хране за животиње из органске производње; 

3) у случају вишегодишњих биљних врста које нису крмно биље, најмање три године пре прве бербе органских производа. 

Члан 82.
Изузетно од члана 81. овог правилника, дужина трајања периода конверзије у органској биљној производњи може се скратити, односно продужити, и то тако да се: 

1) скрати дужина трајања периода конверзије, тако што се узима у обзир и период који непосредно претходи почетку периода конверзије, под условом да су земљишне парцеле: 

(1) биле предмет мера које су утврђене програмима из области заштите животне средине, ако се применом тих мера гарантује да се на тим парцелама нису користили производи који нису дозвољени у органској производњи, 

(2) биле део природне или пољопривредне области која није третирана производима који нису дозвољени у органској производњи у току претходног периода од најмање три године, ако за то постоје докази;
2) продужи дужина трајања периода конверзије, када је земљиште било контаминирано производима који нису дозвољени у органској производњи; 

3) скрати дужина трајања периода конверзије, у случају парцела које су већ конвертоване или су у процесу конверзије, ако су те парцеле третиране производом који није дозвољен у органској производњи, и то: 

(1) у оквиру обавезних мера за сузбијање болести или штеточина које спроводи надлежни орган,
(2) у оквиру научних тестова одобрених од стране надлежног органа;
4) скрати дужина трајања периода конверзије на годину дана, за пашњаке и отворене површине које користе животињске врсте које нису биљоједи, а ако земљиште током претходне године није било третирано производима који нису дозвољени у органској производњи, овај период се може скратити и на шест месеци. 

У случају из става 1. тачка 3) овог члана, ако у процесу разградње производа чија употреба није дозвољена у органској производњи при крају периода конверзије остане незнатан ниво остатака у земљишту, односно у случају вишегодишње биљне врсте, у самој биљци, дужина трајања периода конверзије се не може скратити, а ти производи се после третмана не могу продавати са ознакама које упућују на методе органске производње. 

Члан 83.
Дужина трајања периода конверзије за место сакупљања морских трава је шест месеци. 

Дужина трајања периода конверзије за производну јединицу која се користи за производњу морских трава је дужи од шест месеци или један пуни производни циклус. 

2. Дужина трајања периода конверзије уорганској сточарској производњи
Члан 84. 
У случају када се на пољопривредно газдинство уведу животиње из конвенционалне производње, дужина трајања периода конверзије у органској сточарској производњи износи: 

1) најмање три четвртине животног века животиња, односно 12 месеци када се ради о коњима и говедима, укључујући биволе и бизоне за производњу меса; 

2) шест месеци, у случају малих преживара, свиња и животиња за производњу млека; 

3) 10 недеља, у случају живине за производњу меса која је унета пре него што наврши три дана; 

4) шест недеља, у случају живине за производњу јаја. 
У случају када на пољопривредном газдинству постоје животиње из конвенционалне производње, дужина трајања конверзије у органској сточарској производњи односи се на целокупну производну јединицу, укључујући сточни фонд, пашњаке и/или било које земљиште које се користи за исхрану животиња и, ако се животиње у највећем делу хране производима са те производне јединице, укупни период конверзије за животиње, пашњаке и/или земљиште које се користи за исхрану животиња може се смањити на 24 месеца. 

У органском узгајању пчела, дужина трајања конверзије износи најмање годину дана, осим у случају обнављања пчелињака из члана 58. став 1. овог правилника.
Члан 85.
Дужина трајања периода конверзије у аквакултури у зависности је од типова објеката који се користе за производњу риба и других водених организама, као и постојећих животиња, и износи:
1) 24 месеца, за објекте који се не могу исушити, очистити идезинфиковати; 

2) 12 месеци, за објекте који се могу исушити или оставити да мирују;
3) шест месеци, за објекте који се могу исушити, очистити идезинфиковати;
4) три месеца, за објекте уотвореном систему, укључујући иобјекте за производњу шкољки. 

Изузетно од става 1. овог члана, дужина трајања конверзије може се скратити тако што се узима у обзир и период који непосредно претходи почетку периода конверзије, под условом да постоје докази да објекти који се користе за производњу риба и других водених организама нису били третирани или изложени дејству производа који нису дозвољени уорганској производњи. 

V. НАЧИН ВРШЕЊА КОНТРОЛЕ И МЕРЕ КОЈЕ СЕ ОДРЕЂУЈУ У СЛУЧАЈУ УТВРЂЕНИХ НЕПРАВИЛНОСТИ
1. Начин вршења контроле
а) Општа правила за вршење контроле 
Члан 86.
Контрола у органској производњи врши се, у складу са законом којим се уређује органска производња, на начин којим се обезбеђује објективност, непристрасност, одсуство сукоба интереса, ефикасност, професионалност, доследност, и то:
1) у свим фазама органске производње;
2) за све органске производе;
3) применом одговарајућег начина контроле; 
4) на основу документоване процедуре.
Члан 87.
Контрола започиње од тренутка укључивања произвођача у органску производњу, односно од тренутка када произвођач са овлашћеном контролном организацијом закључи уговор о вршењу контроле и сертификације у органској производњи. 

Уговор о вршењу контроле и сертификације у органској производњи из става 1. овог члана треба нарочито да садржи податке о: уговорним странама, врсти органске производње, броју и површини катастарске парцеле на којој се обавља органска производња и катастарској општини, правима и обавезама уговорних страна, условима и начину остваривања права на издавање сертификата и начину заштите за случај неизвршења уговорних обавеза. 

Успостављени систем контроле треба да омогући следљивост сваког производа у свим фазама производње, прераде и промета, у складу са законом којим се уређује безбедност хране, како би се гарантовало да је органски производ произведен или увезен у складу са законом којим се уређује органска производња. 

Члан 88.
Пре вршења контроле, доноси се план активности, одређује лице које ће вршити контролу (у даљем тексту: контролор) и обезбеђује радна документација. 

У поступку вршења контроле, исти контролор не може да врши контролу једног произвођача дуже од три године за редом.
Члан 89. 
Ради вршења прве контроле, произвођач овлашћеној контролној организацији треба да достави потписану писмену изјаву, са подацима о: 

1) производним јединицама, односно делатности којом се бави;
2) практичним мерама које треба да се предузму на нивоу производне јединице, односно делатности којом се бави, како би се обезбедило поштовање правила органске производње;
3) превентивним мерама које треба да се предузму како би се смањио ризик од контаминације конвенционалним производима или супстанцама чија употреба у органској производњи није дозвољена и мере чишћења које треба да се предузму у просторијама за складиштење и у оквиру целог ланца производње. 

Писменом изјавом из става 1. овог члана произвођач треба да гарантује да ће: 

1) процесе производње и промета обављати у складу са правилима органске производње; 

2) применити одређене мере у циљу усклађивања производње са прописаним правилима, у случају утврђених неправилности, односно у писаној форми обавестити купце, како би се обезбедило да ознаке које упућују на органску производњу буду уклоњене са ових производа, у случају прекршаја. 

Писмену изјаву из става 1. овог члана оверава овлашћена контролна организација.
О свакој промени података из става 1. овог члана произвођач обавештава овлашћену контролну организацију.
Овлашћена контролна организација евидентира све произвођаче који су предмет контроле и податке о имену и презимену, односно називу и адреси чини доступним заинтересованим странама.
Члан 90.
Произвођач треба овлашћеној контролној организацији да омогући вршење контроле, тако што ће обезбедити: 

1) приступ свим деловима производне јединице и просторијама, као и рачунима и одговарајућим пратећим документима;
2) информације које су објективно неопходне за потребе контроле, односно информације о увезеним пошиљкама када су у питању увозници и први примаоци;
3) резултате сопствених програма обезбеђивања квалитета производње. 
Ако произвођач у оквиру пољопривредног газдинства има и производну јединицу која се користи за конвенционалну производњу, треба овлашћеној контролној организацији да омогући вршење контроле и те производне јединице, као и свих просторија и објеката у оквиру те производне јединице. 

Ако произвођач за потребе производње набавља органске производе, треба да провери да ли ти производи имају сертификат који је издат у складу са законом којим се уређује органска производња. 

Члан 91.
Контрола у органској производњи обухвата пуну физичку контролу и контролу документације произвођача, као и примену мера предострожности.
Овлашћена контролна организација врши контролу најмање једном годишње, и то путем насумичних контролних посета, превасходно 
најављених и по потреби* ненајављених, у 
складу са * планом контроле за органску производњу. 

Контрола у органској производњи може се вршити и више пута годишње, на основу критичних контролних тачака за сваког произвођача посебно које се одређују на основу опште процене ризика од неусклађености са правилима органске производње и узимајући у обзир резултате претходних контрола, квалитет производа и ризик од мешања органских производа са производима из конвенционалне производње. 

Приликом вршења контроле, овлашћена контролна организација може узети узорке ради утврђивања присуства производа чија употреба није дозвољена у органској производњи, као и ради провере технологије производње.
*Службени гласник РС, број 40/2012

Члан 92.
Провера документације произвођача у поступку контроле односи се на проверу евиденције о делатности којом се произвођач бави, као и проверу финансијске документације. 

Ради омогућавања провере, произвођач евиденцију и финансијску документацију из става 1. овог члана чува у производној јединици или просторијама, како би овлашћена контролна организација у сваком тренутку могла да изврши проверу:
1) добављача, односно продавца или извозника органских производа; 
2) врсте и количине органских производа која је испоручена производној јединици, сировина и додатака који су купљени, као и њихову употребу, и ако је то потребно, састава хране за животиње; 

3) врсте и количине органских производа који се складиште; 
4) врсте и количине органских производа који су напустили производну јединицу, примаоца, односно купца, изузев крајњих корисника, као и просторија првог примаоца или објеката за складиштење; 

5) врсте и количине купљених и продатих органских производа, као и добављача, односно продавца или извозника и купца, односно примаоца, у случају да се ради о произвођачима који не складиште или физички не рукују органским производима. 

За потребе контроле, овлашћена контролна организација од произвођача може да затражи друге потребне податке, односно документацију, на основу којих се може утврдити постојање правилног односа између улазних сировина и готових производа. 

Члан 93.
За производе који потичу из конвенционалне производње, а који се користе у органској производњи, овлашћена контролна организација приликом провере документације проверава и да ли те производе прати изјава продавца којом се потврђује да ти производи нису произведени од ГМО или помоћу ГМО. 

Члан 94.
У случају да произвођач који је укључен у органску производњу са трећим лицем закључи уговор о обављању одређених послова у вези са органском производњом (у даљем тексту: подуговарач), контрола у органској производњи обухвата и те послове. 

У случају из става 1. овог члана, поред података из члана 89. став 1. овог правилника, произвођач овлашћеној контролној организацији доставља и: 

1) списак подуговарача са описом њихових активности, уз навођење назива овлашћених контролних организација са којима ти подуговарачи имају закључен уговор о контроли и сертификацији;
2) писану сагласност подуговарача да њихово газдинство подлеже контроли;
3) податке о практичним мерама, укључујући и документацију, којe се на производној јединици предузимају, како би се обезбедила следљивост производа које произвођач ставља у промет.
Ако контролу произвођача и његових подуговарача врше различите овлашћене контролне организације, писмена изјава из члана 89. став 1. треба да садржи и сагласност произвођача и његових подуговарача да те контролне организације могу да размењују податке о обављеним контролама. 

Члан 95.
Ако произвођач за потребе обављања органске производње закључи уговор о сарадњи са другим произвођачима који обављају сличну врсту органске производње, и то на производним јединицама, односно подручју сакупљања који су у истој географској области (у даљем тексту: произвођачи кооперанти), треба да успостави сопствени систем интерне контроле.
У случају из става 1. овог члана, у уговору који произвођач закључује са овлашћеном контролном организацијом нарочито се наводе сви произвођачи кооперанти са којима је произвођач закључио уговор о сарадњи, број и површина катастарске парцеле на којој се обавља органска производња и катастарска општина и биљна врста, односно број грла/јединки, ради обављања контроле.
У систему интерне контроле, контролу начина обављања органске производње код произвођача и код произвођача коопераната врши лице које је овлашћено од стране произвођача (у даљем тексту: интерни контролор), а проверу ефикасности интерног система контроле обавља контролор овлашћене контролне организације. 

Члан 96.
О свакој извршеној контроли овлашћена контролна организација сачињава писани извештај, који потписује и произвођач, у складу са законом којим се уређује органска производња. 

Члан 97.
На основу извештаја о извршеним контролама и захтева произвођача, овлашћена контролна организација доносу одлуку о сертификацији и издаје сертификат да је производ или процес производње у складу са законом којим се уређује органска производња и прописима донетим на основу њега, који садржи податке о: 

1) броју сертификата;
2) имену и адреси, односно називу и седишту произвођача и делатности коју обавља;
3) називу, седишту и броју кода овлашћене контролне организације;
4) врсти и асортиману, као и количини производа; 
5) врсти производње;
6) периоду важења;
7) датуму контроле;
8) датуму и месту издавања, као и печат и потпис овлашћеног лица. 
У случају из члана 95. овог правилника, овлашћена контролна организација врши и процену ефикасности интерног система контроле и произвођачу издаје сертификат у коме су наведени сви произвођачи кооперанти (групни сертификат).
Податке о издатим сертификатима овлашћена контролна организација објављује на посебној интернет страници.
б) Посебна правила за контролу органске биљне производње и сакупљање дивљих биљних врста из природних станишта
Члан 98.
У органској биљној производњи, као и приликом сакупљања дивљих биљних врста из природних станишта, поред података из члана 89. став 1. овог правилника, произвођач доставља овлашћеној контролној организацији и податке о: 

1) просторији за складиштење, просторији за производњу, парцелама, односно подручјима сакупљања производа, и ако је то потребно, просторији за прераду, односно паковање; 

2) датуму последњег рада на парцелама, односно подручјима сакупљања производа који није обављан у складу са правилима органске производње.
У случају сакупљања дивљих биљних врста из природних станишта, произвођач треба да достави и доказ којим се потврђује да подручја сакупљања производа у периоду од најмање три године пре сакупљања нису третирана средствима која нису дозвољена за употребу у органској производњи.
Члан 99.
У органској биљној производњи произвођач овлашћену контролну организацију сваке године, у року који одреди овлашћена контролна организација, писмено обавештава о динамици производње усева, уз достављање прегледа по парцелама. 

Ради омогућавања провере, у органској биљној производњи произвођач посебно евидентира податке о: 

1) употреби ђубрива (датум примене, врста и количина ђубрива и парцела на којој је употребљено ђубриво); 

2) употреби производа за заштиту биља (датум примене, врста производа за заштиту биља, разлог и метода примене); 

3) куповини улазног репроматеријала – спољашњи инпути (датум, врста и количина производа, документација о куповини);
4) жетви и берби (датум, парцеле, биљна врста и сорта и количина органских производа или производа из периода конверзије).
в) Посебна правила за контролу производње морских трава
Члан 100.
У органској производњи морских трава, поред података из члана 89. став 1. овог правилника, произвођач доставља овлашћеној контролној организацији и:
1) пун опис капацитета за производњу морских трава на копну и у мору;
2) пун опис и мапу обале и области мора за сакупљање, као и области копна где се одвијају остале активности после сакупљања, за дивље морске траве;
3) план одрживог управљања, ако је потребно;
4) процену утицаја на животну средину, ако је потребно. 
Члан 101.
Ради омогућавања провере, у органској производњи морских трава произвођач посебно евидентира податке о: 

1) врсти, датуму и количини произведених морских трава;
2) врсти и количини коришћеног ђубрива и датуму примене.
У случају дивљих морских трава које се сакупљају из природних станишта, евидентирају се и подаци о:
1) обављеним активностима сакупљања у назначеном подручју;
2) процењеној количини која се може сакупити по сезони;
3) изворима могућег загађења за подручја на коме се обавља сакупљање;
4) одрживом годишњем приносу за свако подручје (површину морског дна са кога се врши сакупљање). 

г) Посебна правила за контролу органске сточарске производње 
Члан 102.
Животиње у органској сточарској производњи се идентификују применом техника које су прилагођене свакој врсти, и то појединачно када су у питању велики сисари, односно појединачно или по турнусима када је у питању живина и мали сисари.
Члан 103.
У органској сточарској производњи, поред података из члана 89. став 1. овог правилника, произвођач доставља овлашћеној контролној организацији и
податке о: 
1) објектима за узгој животиња, пашњацима, отвореним просторима и слично и, ако је потребно, о просторијама за складиштење, паковање и прераду стоке, сточарских производа, сировина и улазног репроматеријала (спољашњи инпути); 

2) просторијама за складиштење стајског ђубрива: 
3) практичним мерама које треба да се предузму, а које садрже: 
(1) план ђубрења, који одобрава овлашћена контролна организација, заједно са комплетним описом површина под усевима,
(2) уговор о преносу коришћења вишка ђубрива, у случају да је у складу са чланом 19. став 4. овог правилника закључен писмени уговор о преносу коришћења вишка ђубрива,
(3) план управљања за производну јединицу органске сточарске производње. 
Члан 104.
Ради омогућавања провере, у органској сточарској производњи произвођач посебно евидентира податке о: 

1) систему управљања стадом и јатом;
2) пореклу и датуму доласка, периоду конверзије, идентификационој ознаци и ветеринарском картону, за животиње које долазе на газдинство; 

3) старости, броју грла, тежини приликом клања, идентификационој ознаци и дестинацији, за животиње које напуштају газдинствo; 

4) губитку животиња и разлозима који су довели до тога;
5) врсти, укључујући и додатке храни, пропорцији различитих састојака у порцијама, периодима приступа отвореним површинама, периодима премештања животиња (номадско сточарство) када су на снази одређена ограничења, када се ради о храни за животиње;
6) датуму третмана, дијагнози, дозирању, врсти лекова, индикацијама активне фармаколошке супстанце које су коришћене приликом лечења и ветеринарским рецептима за ветеринарску негу који садрже образложење, као и периоду каренце пре него што сточарски производ може да се обележи и стави у промет као органски производ, када се ради о спречавању и лечењу болести и здравствене заштите. 

Члан 105.
Када се користе ветеринарски медицински производи, произвођач о подацима из члана 104. тачка 6) овог правилника обавештава овлашћену контролну организацију пре него што се животиње или њихови производи могу ставити у промет као органски производи. 

Животиње које су третиране ветеринарским медицинским производима треба да се означе појединачно, када су у питању велике животиње, односно појединачно, по турнусима или кошницама када је у питању живина, ситне животиње и пчеле.
Члан 106.
Када се ради о узгоју пчела, произвођач доставља овлашћеној контролној организацији мапу у одговарајућој размери, са списком локација на којима се налазе кошнице, као и одговарајуће доказе, и ако је потребно, одговарајуће анализе, којима се доказује да су за подручје на коме се налазе ројеви пчела испуњени услови који су прописани законом којим се уређује органска производња. 

Произвођач евидентира и податке о:
1) исхрани пчела (врста и количина производа, датум примене и кошнице у којима је коришћен производ);
2) врсти производа, активној фармаколошкој супстанци, дијагнози, дозирању, начину примене, трајању третмана и периоду каренце, када се користе ветеринарски медицински производи;
3) предузетим мерама приликом вађења, прераде и складиштења пчелињих производа; 

4) премештању сатних основа и врцању меда.
Када се користе ветеринарски медицински производи, произвођач о подацима из става 2. тачка 2) овог члана обавештава овлашћену контролну организацију пре него што се производи могу ставити у промет као органски производи. 

У случају премештања пчелињака, произвођач о томе, као и о року у коме ће се премештање обавити, обавештава овлашћену контролну организацију. 

д) Посебна правила за контролу аквакултуре
Члан 107.
У органској производњи риба и других водених организама, поред података из члана 89. став 1. овог правилника, произвођач доставља овлашћеној контролној организацији и: 

1) пун опис капацитета за производњу риба и других водених организама на копну и на мору;
2) план одрживог управљања, ако је потребно;
3) процену утицаја на животну средину, ако је потребно.
4) посебно поглавље из плана одрживог управљања о минималном утицају на животну средину, у случају да се ради о мекушцима.
Члан 108.
Ради омогућавања провере, у органској производњи риба и других водених организама произвођач посебно евидентира податке о: 

1) пореклу, почетку периода конверзије за животиње које долазе на газдинство, као и датуму доласка;
2) броју лота, старости, тежини и дестинацији животиња које напуштају газдинство;
3) изгубљеним рибама;
4) врсти и количини хране за рибе, а у случају шарана и сродних врста и документовани запис о употреби додатне хране; 

5) ветеринарском третману, са детаљима о сврси, датуму примене, начину примене, врсти производа и периоду каренце;
6) мерама превенције болести, са детаљима о периоду без производње, чишћењу и квалитету воде.
Члан 109.
У случају производње шкољки, посета контролора овлашћене контролне организације врши се пре и током производње максималне биомасе.
ђ) Посебна правила контроле јединица за прераду производа биљног и животињског порекла, производа од водених животиња и морске траве и хране која је добијена од њих
Члан 110.
У случају када се на производној јединици обавља прерада за сопствену употребу или за потребе другог лица, укључујући и посебне производне јединице које се баве паковањем и/или препакивањем таквих производа и производне јединице које се баве обележавањем и/или поновним обележавањем таквих производа, поред података из члана 89. став 1. овог правилника, произвођач доставља овлашћеној контролној организацији и опис објеката за пријем, прераду, паковање, обележавање и складиштење пољопривредних производа пре и после поступака којима су подвргнути, као и опис процедуре за превоз производа. 

е) Посебна правила контроле за производне јединице за производњу хранe за животиње
Члан 111.
За производне јединице на којима се обавља производња хранe за животиње, поред података из члана 89. став 1. овог правилника, произвођач доставља овлашћеној контролној организацији и: 

1) опис објеката за пријем, прераду и складиштење производа намењених за исхрану животиња пре и после поступака којима се ти производи подвргавају;
2) опис објеката за складиштење других производа који се користе у припреми хране за животиње;
3) опис објеката за складиштење производа за чишћење и дезинфекцију;
4) ако је потребно, опис једињења хране за животиње коју произвођач намерава да производи, у складу са прописом којим се уређује производња и декларисање хране за животиње, као и врсту или класу животиње којој је храна за животиње намењена; 

5) ако је потребно, назив хране за животиње коју произвођач намерава да производи;
6) податке о практичним мерама које треба да се предузму, а које садрже и индикације (показатеље) мера које се примењују у технолошким поступцима прераде. 

На основу података о практичним мерама из става 1. тачка 6) овог члана које произвођач треба да предузме, овлашћена контролна организација спроводи општу процену ризика за сваку производну јединицу за прераду и сачињава план контроле којим се, у зависности од потенцијалног ризика, одређује минимални број случајних узорака. 

Члан 112.
Ради омогућавања провере, за производне јединице на којима се обавља производња хранe за животиње у органској производњи произвођач посебно евидентира и податке о пореклу, врсти и количини састојака хране за животиње, адитивима, продаји и готовим производима. 

ж) Посебна правила за контролу увоза органских производа
Члан 113.
У случају увоза органских производа, поред података из члана 89. став 1. овог правилника, увозник доставља овлашћеној контролној организацији и податке о просторијама увозника и његовим активностима при увозу, месту уласка производа у Републику Србију, као и о објектима и просторијама које намерава да користи за складиштење увезених органских производа до њиховог достављања првом примаоцу, а први прималац увежених органских производа, односно увозник када је истовремено и први прималац, доставља податке о објектима за пријем и складиштење. 

На захтев овлашћене контролне организације достављају се и подаци о организацији превоза од извозника до првог примаоца. 

Члан 114.
Увозник и први прималац увезених органских производа одвојено евидентирају стање залиха и воде одвојену финансијску евиденцију, осим ако раде у оквиру једне јединице.
О свакој пошиљци органских производа која се увози у Републику Србију увозник, без одлагања, обавештава овлашћену контролну организацију и доставља документацију која је прописана посебним прописом.
2. Мере које се одређују у случају утврђених неправилности у начину обављања органске производње 

Члан 115.
Ако приликом контроле уочи да постоје одређене неправилности у начину обављања производње органских производа, овлашћена контролна организација може произвођачу да одреди корективне мере у циљу усклађивања производње са правилима органске производње, у складу са законом којим се уређује органска производња. 

О уоченим неправилности и предложеним корективним мерама сачињава се извештај, који потписује овлашћена контролна организација и произвођач. 

Члан 116.
Корективне мере које овлашћена контролна организација може одредити у случају утврђених неправилности у начину обављања производње органских производа, а у зависности од сваке појединачне ситуације, су следеће:
1) мера упозорења, која се одређује ако се утврде блаже неправилности у начину обављања производње органских производа којима се не доводе у питање методе органске производње и природа органског производа, а уз коју се одређује рок у коме произвођач треба да исправи те неправилности; 

2) мера неповерења, која се одређује у случају да произвођач није поступио у складу са одређеном мером упозорења из тачке 1) овог става, односно утврђене неправилности није у потпуности исправио.
Члан 117.
У случају да се утврде теже неправилности у начину обављања органске производње које се не могу исправити, а које се односе на примену метода органске производње и коришћење средстава која нису дозвољена у органској производњи, овлашћена контролна организација произвођачу одређује меру суспензије и налаже да се добијени производи одвоје од осталих органских производа. 

Члан 118.
Ако у поступку контроле производње органских производа учествује више различитих контролних организација, овлашћена контролна организација која је утврдила неправилности у начину обављања процеса производње треба да сарађује са другим контролним организацијама и/или контролним надлежним органима из других земаља које обављају послове у области органске производње, у циљу отклањања уочених неправилности. 

VI. САДРЖИНА, ОБРАЗАЦ И НАЧИН ВОЂЕЊА ЕВИДЕНЦИЈЕ КОЈУ ВОДИ ОВЛАШЋЕНА КОНТРОЛНА ОРГАНИЗАЦИЈА И САДРЖИНА И ОБРАЗАЦ ЗБИРНЕ ЕВИДЕНЦИЈЕ 

1. Садржина, образац и начин вођења евиденције коју води овлашћена контролна организација
Члан 119.
Евиденција коју води овлашћена контролна организација садржи податке о: 
1) називу, седишту, пореском идентификационом броју (ПИБ), броју кода овлашћене контролне организације;
2) евиденционом броју, броју пољопривредног газдинства (БПГ) и пореском идентификационом броју (ПИБ) произвођача, као и броју уговора о вршењу контроле и сертификације; 

3) имену и адреси, односно пословном имену и седишту произвођача, као и податке о лицу одговорном за органску производњу (име и контакт телефон), 

4) адреси јединице за органску производњу (место производње), као и катастарској општини и броју катастарске парцеле;
5) датуму почетка периода конверзије;
6) броју кода свих контролних организација код којих је органски произвођач био регистрован после укључивања у органску производњу (претходне контролне организације);
7) обрадивим површинама под органском производњом;
8) подручју са којег су сакупљене дивље биљне и животињске врсте из природних станишта, у складу са прописом којим се уређује сакупљање и коришћење дивљих биљака и животиња;
9) врсти, раси и броју животиња на пољопривредном газдинству;
10) издатим сертификатима и потврдама;
11) производњи репродуктивног материјала;
12) врсти делатности (производња, прерада, увоз, извоз);
13) врсти производње (биљна, сточарска, семенска, сакупљање плодова из природе);
14) површинама под пашњаком, односно ливадом;
15) биљној врсти и сорти;
16) врсти, називу, количини и вредности производа;
17) процењеној производњи;
18) години конверзије;
19) серијском броју издатих ознака за обележавање;
20) извозу (врста, назив, количина и вредност извезеног производа, земља у коју се производ извози);
21) увозу (врста, назив, количина и вредност увезеног производа, назив произвођача, земља порекла, број сертификата);
22) произвођачима кооперантима, у случају да произвођач са трећим лицем закључи уговор о обављању одређених послова у вези са органском производњом;
23) напомене. 
Евиденција из става 1. овог члана води се у електронском облику на обрасцу бр. 1 – Образац евиденције коју води овлашћена контролна организација, који је одштампан уз овај правилник и чини његов саставни део. 

Члан 120.
У евиденцију из члана 119. став 1. овог правилника овлашћена контролна организација уписује и сваку промену података. 

Подаци о произвођачу бришу се из евиденције из члана 119. став 1. овог правилника , у следећим случајевима: 

1) на захтев, у случају да произвођач престане да се бави органском производњом или мења контролну организацију; 

2) у случају када произвођач и овлашћена контролна организација раскину уговор о вршењу контроле и сертификације.
2. Садржина и образац збирне евиденције 
Члан 121.
Овлашћена контролна организација Министарству сваке године најкасније до 31. јануара текуће године за претходну годину доставља годишњи извештај о органској производњи, који садржи податке из евиденције из члана 119. став 1. овог правилника, у складу са законом којим се уређује органска производња.
На основу података из годишњих извештаја Министарство, у складу са законом којим се уређује органска производња, води збирну евиденцију о органској производњи која садржи све податке из евиденције из члана 119. став 1. овог правилника.
Збирна евиденција из става 1. овог члана води се на обрасцу бр. 2 – Образац збирне евиденције, који је одштампан уз овај правилник и чини његов саставни део.
VII. ТЕХНОЛОШКИ ПОСТУПЦИ ПРЕРАДЕ У ОРГАНСКОЈ ПРОИЗВОДЊИ, САСТОЈЦИ, АДИТИВИ И ПОМОЋНE СУПСТАНЦЕ КОЈЕ СЕ КОРИСТЕ У ПРЕРАДИ ОРГАНСКИХ ПРОИЗВОДА, НАЧИН ЧИШЋЕЊА И СРЕДСТВА ЗА ЧИШЋЕЊЕ ТЕХНОЛОШКИХ ЛИНИЈА 

1. Технолошки поступци прераде у органској производњи и састојци, адитиви и помоћнe супстанце које се користе у преради органских производа 

Члан 122.
Технолошки поступци прераде у органској производњи треба да се одвијају на начин којим се обезбеђује:
1) да се храна и храна за животиње производи од пољопривредних састојака који су добијени методама органске производње, осим у случају да се такви састојци не налазе на тржишту;
2) ограничена употреба адитива за храну и храну за животиње, састојака из конвенционалне производње са претежно технолошком или сензорном функцијом и микроелемената и помоћних средстава у преради, који:
(1) треба да се користе у најмањој могућој мери и само ако за тим постоји технолошка потреба, или 

(2) само за одређену нутритивну намену, када се ради о храни, односно као зоотехничка потреба, када се ради о храни за животиње;
3) одсуство супстанци и метода прераде који могу да доведу у заблуду у погледу праве природе производа;
4) пажљива прерада хране и хране за животиње, по могућности применом биолошких, механичких и физичких метода.
Члан 123.
Сви технолошки поступци прераде, као што је димљење, као и употреба састојака, адитива и помоћних супстанци који се користе за прераду производа добијених методама органске производње треба да буду у складу са принципима добре производне праксе. 

У поступку прераде треба да се установе и примењују одговарајући поступци који се заснивају на системском утврђивању критичних фаза прераде које, по потреби, ажурирају, како би се у сваком тренутку могло гарантовати да су производи прерађени у складу са правилима органске производње. 

Поступци који се заснивају на системском утврђивању критичних фаза прераде из става 2. овог члана обухватају:
1) предузимање мера опреза, како би се избегла опасност контаминације недозвољеним супстанцама или производима у органској производњи; 

2) спровођење одговарајућих мера чишћења, праћења њихове делотворности и евидентирања података о овим поступцима; 

3) у случају када се у истој производној јединици припремају или складиште производи који нису произведени методама органске производње, предузимају се мере којима се обезбеђује: 

(1) да се поступци обраде и прераде врше непрекидно док се не обради цела серија, просторно или временски одвојено од сличних поступака који се обављају на производима из конвенционалне производње,
(2) да се органски производи пре и после обраде и прераде складиште, просторно или временски, одвојено од производа из конвенционалне производње; 

(3) евидентирање података о свим поступцима и прерађеним количинама, као и да овлашћена контролна организација о томе буде обавештена,
(4) идентификација серија и онемогућавање мешања или замене са производима из конвенционалне производње, 

(5) да се поступци обраде и прераде органских производи обављају само после одговарајућег чишћења опреме за прераду.
а) Технолошки поступци прераде и састојци, адитиви и помоћнe супстанце које се користе за производњу хране
Члан 124.
Технолошки поступци прераде сировина које су добијене методама органске производње одвијају се временски и просторно одвојено од свих других технолошких поступака у производњи хране. 

У производњи хране која је добијена од сировина које су произведене применом метода органске производње треба да се примењују следећа правила, и то:
1) храна треба да се производи претежно од састојака пољопривредног порекла, при чему се додата вода и кухињска со не узимају у обзир;
2) могу се користити адитиви, помоћне супстанце, ароме, вода, со, минерали, елементи у траговима, витамини, као и аминокиселине и остале храњиве материје дате у Прилогу 9 – Састојци, адитиви и помоћне супстанце које се користе у преради сировина добијених методама органске производње (у даљем тексту: Прилог 9); 

3) могу се користити пољопривредни састојци који нису добијени методама органске производње дати у Прилогу 10 – Дозвољени састојци пољопривредног порекла који нису произведени методама органске производње (у даљем тексту: Прилог 10); 

4) храна треба да садржи само органске састојке, при чему у истом производу не треба да буде присутан састојак који је исти и исте врсте из конвенционалне производње или из производње из периода конверзије; 

5) у случају да се ради о храни произведеној од састојака добијених у периоду конверзије, та храна треба да садржи само један састојак пољопривредног порекла. 

Члан 125.
Ако пољопривредни састојци који нису добијени методама органске производње из члана 124. став 2. тачка 3) овог правилника нису доступни на тржишту, у производњи хране могу се привремено користити пољопривредни састојци који нису наведени у Прилогу 10, под условом да произвођач о томе достави доказе. 

Коришћење пољопривредних састојака из става 1. овог члана важи за период од највише 12 месеци, с тим што се тај период може продужити, и то највише три пута. 

Члан 126.
У поступку прераде не могу се користити супстанце и поступци којима се производу враћају својства која су изгубљена приликом прераде и складиштења хране, а којима се отклањају последице немара или које могу да доведу у заблуду у вези са природом ових производа. 

Изузетно, током прераде могу се користити супстанце из става 1. овог члана, ако:
1) друге супстанце и сировине које се могу користити нису доступне; 
2) без њихове употребе није могуће добити производ одговарајућих својстава и квалитета који су прописани прописима којима се уређује присуство адитива у храни; 

3) се у довољној количини могу наћи у природи, ако су одговарајућег квалитета и ако могу да прођу само механичку, физичку, ензимску или микробиолошку обраду.
Члан 127.
За производњу квасаца у органској производњи могу се употребљавати само органски произведени супстрати. Други производи и супстанце могу се употребљавати само под условом да је њихова употреба у органској производњи дозвољена, у складу са овим правилником. 

Дозвољени додаци који се могу користити за производњу квасца и производа од квасца у органској производњи дати су у Прилогу 9. 

У храни и храни за животиње која је произведена методама органске производње квасац који је добијен методама органске производње не треба да буде пристан заједно са квасцем који није добијен методама органске производње. 

Члан 128.
Ако за технолошки поступак производње није доступан екстракт или аутолизат квасца који је добијен методама органске производње, може се додати 5% екстракта или аутолизата квасца који није добијен методама органске производње, обрачунато на садржај суве материје. 

Члан 129.
У поступку прераде морских трава, примењују се следећа правила:
1) свеже убрана морска трава испира се искључиво морском водом;
2) дехидрирана морска трава може да се испира водом за пиће; 
3) за уклањање влаге из морских трава може да се користи со. 
За сушење морских трава не може се користити директан пламен за сушење који долази у директан контакт са травама. 

Ако се у процесу сушења морских трава користе ужад и друга опрема, за посебан третман чишћења или дезинфекције могу се користити производи дати у Прилогу 3. 

б) Технолошки поступци прераде и састојци, адитиви и помоћнe супстанце које се користе у преради хране за животиње
Члан 130.
Производња хране за животиње која је добијена од сировина које су произведене применом метода органске производње врши се временски и просторно одвојено од производње хране за животиње из конвенционалне производње. 

У производњи хране за животиње која је добијена од сировина које су произведене применом метода органске производње треба да буду испуњени следећи услови, и то:
1) органски састојци у истом производу не треба да буде присутни са састојком који је исти и исте врсте из конвенционалне производње или из производње из периода конверзије; 

2) сировине које се користе за производњу хране за животиње не могу се третирати хемијско синтетичким растварачима;
3) не могу се користити супстанце и поступци којима се производу враћају својства која су изгубљена приликом прераде и складиштења хране за животиње, а којима се отклањају последице немара или које могу да доведу у заблуду у вези са природом ових производа. 

2. Начин чишћења и средства за чишћење технолошких линија 
Члан 131.
Ако се технолошке линије које се користе у органској производњи користе и за прераду производа, односно сировина из конвенционалне производње, те линије пре почетка коришћења треба темељно очистити и опрати.
Произвођач по упутству овлашћене организације евидентира средства и начин чишћења технолошких линија (порекло, добављач, датум примене, врста и назив, количина употребљених средстава за чишћење и дезинфекцију). 

VIII. ИЗГЛЕД ОЗНАКЕ И НАЦИОНАЛНОГ ЗНАКА
Члан 132.
Домаћи непрерађени сертификовани органски производ обележава се ознаком „ОРГАНСКИ ПРОИЗВОД”, националним знаком и кодом/логом овлашћене контролне организације која је извршила сертификацију тог производа, у складу са законом којим се уређује органска производња.
Ако непрерађени органски производ садржи више састојака, тај производ се обележава као органски само ако су сви састојци органског порекла.
Домаћи прерађени сертификовани органски производ може се обележити ознаком из става 1. овог члана, националним знаком и кодом/логом овлашћене контролне организације која је у последњој фази производње извршила сертификацију тог производа, ако садржи најмање 95% састојака пољопривредног порекла који су произведени, у складу са законом којим се уређује органска производња.
Ознаком „ПРОИЗВОД ИЗ ПЕРИОДА КОНВЕРЗИЈЕ” и кодом/логом овлашћене контролне организације могу се обележити производи биљног порекла из периода конверзије који садрже искључиво један састојак пољопривредног порекла, по истеку рока од годину дана од дана закључења уговора са овлашћеном контролном организацијом, у складу са законом којим се уређује органска производња.
На начин из ст. 1. и 4. овог правилника обележавају се и рекламни материјал, пратећа документација и етикете, у складу са законом којим се уређује органска производња.
Сертификовани производи из ст. 1. и 3. овог члана, као и њихов рекламни материјал, пратећа документација и етикете могу се обележити терминима, односно скраћеницама које означавају порекло органског производа (еколошки, биолошки, огранак, односно еко, био, орг. и сл.), као и приватном ознаком произвођача, односно удружења произвођача, у складу са законом којим се уређује органска производња.
Одредбе ст. 1. и 3. овог правилника не односе се на храну за кућне љубимце и храну за крзнашице. 

1. Изглед ознаке 
Члан 133.
Ознака за сертификовани органски производ је у облику круга, са ивицом плаве боје (CMYK SKALA 100% CYAN 80% MAGENTA 25% BLACK PANTONE 280 C), са националним знаком у средишњем делу круга и текстом: „ОРГАНСКИ ПРОИЗВОД” који се налази полукружно изнад националног знака, на белој позадини.
Ознака: „ОРГАНСКИ ПРОИЗВОД” исписује се ћириличким писмом, фонтом BOOK Cirilica, плаве боје (CMYK SKALA 100% CYAN 80% MAGENTA 25% BLACK PANTONE 280 C). 

Минимална величина пречника круга ознаке из става 1. овог члана је 20 mm, а у случају изузетно малих паковања величина пречника круга се може смањити на 9 mm.
Изузетно, у случају да постоје разлози који онемогућавају да се органски производ обележи на начин из ст. 1. и 2. овог члана, органски производ се може обележити ознаком за сертификовани органски производ која је црно - беле боје на црној, односно белој подлози. 

Члан 134.
Ознака за сертфиковани производ из периода конверзије је правоугаоног облика, уоквирена црном линијом, дебљине 1mm, са текстом: „ПРОИЗВОД ИЗ ПЕРИОДА КОНВЕРЗИЈЕ”. 

Ознака из става 1. овог члана исписује се ћириличким писмом, фонтом Arial, црне боје, на белој позадини.
Минимална величина ознаке из става 1. овог члана је 20 x 10 mm.
Члан 135.
Ознаке из чл. 133. и 134. овог правилника наносе се отискивањем, односно утискивањем знака на налепницу, односно на привезак или на предњу страну појединачног или збирног паковања органског производа, рекламног материјала, пратеће документације, односно етикете и треба да буду читљиве, уочљиве и неизбрисиве. 

Члан 136.
У случају да прерађени производи садрже мање од 95% састојака пољопривредног порекла који су произведени методама органске производње и у складу са прописаним технолошким поступцима прераде, у списку састојака тог производа наводе се састојци који су органског порекла, као и укупан проценат органских састојака у односу на укупну количину састојака пољопривредног порекла, и то навођењем слова, односно процената који треба да буду у истој боји, величини и фонту као што су наведени и остали састојци. 

Списак састојака из става 1. овог члана може садржати ознаку: „ОРГАНСКИ ПРОИЗВОД” и термине, односно скраћенице које означавају порекло органског производа (еколошки, биолошки, органик, односно еко, био, орг. и сл.).
Ако је главни састојак прерађеног производа из става 1. овог члана пореклом из лова или риболова и ако садржи друге пољопривредне састојке који су органског порекла, у списку састојака тог производа наводе се састојци који су органског порекла, а у истом видном пољу где се налази назив производа може се ставити ознака, односно термини из става 2. овог члана.
Члан 137.
Када се ради о прерађеној храни за животиње која садржи најмање 95% суве материје хранива која су добијена методама органске производње, за обележавање те хране за животиње користи се ознака која треба да буде:
1) одвојена од ознаке која је регулисана прописом којим се уређује декларисање и означавање хране за животиње;
2) исте боје, формата или фонта који не привлачи више пажње него опис или назив хране за животиње на амбалажи;
3) у истом видном пољу где се налази и ознака тежине суве материје која се односи на:
(1) проценат појединачних састојака у храни за животиње добијених методом органске производње,
(2) проценат појединачних састојака у храни за животиње из периода конверзије,
(3) проценат појединачних састојака у храни за животиње који нису наведени у у подтач. (1) и (2) овог члана,
(4) укупан проценат састојака пољопривредног порекла;
4) пропраћена списком назива појединачних састојака у храни за животиње добијених методом органске производње;
5) пропраћена списком назива појединачних састојака у храни за животиње из периода конверзије.
Ознака из става 1. овог члана користи се и за обележавање прерађене хране за животиње која садржи променљиве количине хранива добијених методама органске производње, односно појединачних хранива из периода конверзије и/или хранива из конвенционалне производње.
На производима из ст. 1. и 2. овог члана, поред ознаке треба да буде наведена и напомена о обавези коришћења хране за животиње у складу са законом којим се уређује органска производња и прописима донетим на основу њега.
У обележавању производа из става 2. овог члана може се користити следећа формулација: „Може се употребити за органску производњу у складу са законом којим се уређује органска производња и прописима донетим на основу њега. 

Члан 138.
Животиње и производи животињског порекла произведени у периоду конверзије не обележавају се ознакама везаним за органске производе, као ни националним знаком.
2. Изглед националног знака
Члан 139.
Националним знаком обележавају се сертификовани органски производи који испуњавају услове који су прописани законом којим се уређује органска производња и прописима донетим на основу њега, осим:
1) производа из периода конверзије; 
2) органских производа из члана 136. овог правилника.*
3) брисан је (види члан 3. Правилника - 40/2012-120)
Национални знак је графичка комбинација која симболизује биљку – дрво и земљиште, у оквиру које су препознатљиви национални симболи Републике Србије.
Графички елементи националног знака који граде биљку – дрво и земљиште су:
1) стабло и земљиште, зелене боје (CMYK SKALA 100% CYAN 100% YELOW PANTONE 355 C);
2) гране и централни лист, плаве боје (CMYK SKALA 100% CYAN 80% MAGENTA 25% BLACK PANTONE 280 C);
3) два бочна листа црвене боје (CMYK SKALA 100% MAGENTA 100% YELOW PANTONE 485 C);
Изглед националног знака дат је у Прилогу 11 – Изглед националног знака, који је одштампан уз овај правилник и чини његов саставни део. 

*Службени гласник РС, број 40/2012

Члан 140.
У истом визуелном пољу са националним знаком треба да стоји и број кода овлашћене контролне организације, а који садржи:
1) акроним који идентификује Републику Србију: „RS” у складу са међународним стандардом за ознаке земаља са два слова, ISO 3166;
2) скраћеницу за органски производ, исписану великим словима: „ORG”;
3) број сачињен од три нумеричке цифре, који издаје Министарство, у складу са законом којим се уређује органска производња.
IX. НАЧИН СКЛАДИШТЕЊА И ПРЕВОЗА ОРГАНСКИХ ПРОИЗВОДА 
1. Начин складиштења органских производа
Члан 141.
Ако се у складишним објектима поред органских производа налазе и други пољопривредни производи: 

1) органски производи чувају се засебно од осталих пољопривредних производа, односно хране или хране за животиње; 

2) морају да се предузимају потребне мере којима се обезбеђује идентификација пошиљке органских производа и онемогућава мешање или замена са производима из конвенционалне производње; 

3) морају да се предузимају одговарајуће хигијенске мере, чија се делотворност проверава пре складиштења органских производа.
Подаци о предузетим радњама из става 1. овог члана морају да се евидентирају.
Ако су органски производи упаковани и обележени, могу се чувати у истим просторијама складишта са производима из конвенционалне производње, у посебном делу који је обележен, у складу са законом којим се уређује органска производња.
Приликом складиштења, треба водити рачуна да органски производи у свако доба буду јасно препознатљиви. 

Члан 142.
На производној јединици на којој се обавља органска производња биља и животиња не могу се складиштити сировине које нису произведене методама органске производње. 

На пољопривредном газдинству могу се складиштити алопатски ветеринарски медицински производи и антибиотици, под условом да су прописани од стране ветеринара у складу са одредбама овог правилника које се односе на превенцију болести и ветеринарско лечење, као и под условом да се складиште на локацији која је под контролом овлашћене контролне организације. 

Подаци о складиштењу производа из става 2. овог члана морају да се евидентирају, у складу са овим правилником. 

2. Начин превоза органских производа
Члан 143.
Сертификовани органски производи превозе се одвојено од производа из конвенционалне производње, а ако су сертифковани органски производи упаковани и обележени могу се превозити заједно са производима из конвенционалне производње, у складу са законом којим се уређује органска производња. 

Органски производи до других објеката, укључујући велепродају и малопродају, морају да се превозе у одговарајућем паковању, контејнерима или возилима која су затворена, тако да се садржај не може заменити без дирања или оштећења печата и етикете, не доводећи у питање ознаке којима је, у складу са прописима, обележен органски производ, а на којима је наведено: 

1) име и адреса, односно назив и седиште произвођача, као и власника или продавца производа, ако ова лица нису истовремено произвођачи; 

2) назив производа, односно хране или хране за животиње, уз навођење да је у питању органски производ; 

3) назив, односно број кода овлашћене контролне организације која врши контролу; 

4) ако је потребно, идентификациона ознака серије која је издата на начин прописан овим правилником, која омогућава повезивање серије са евиденцијама произвођача. 

Подаци који су наведени на ознакама из става 2. овог члана могу бити наведени у пратећем документу, ако се пратећи документ може повезати са амбалажом, контејнером или превозним средством органског производа, с тим што тај документ треба да садржи и податке о добављачу и/или превознику. 

Затварање амбалаже, контејнера или возила у току превоза органских производа није обавезно ако:
1) постоји директан превоз између два произвођача који су укључени у органску производњу;
2) производе прати документ у коме су наведени подаци из ст. 2. и 3. овог члана; 

3) пошиљалац и прималац евидентирају податке о превозу, који су доступни овлашћеној контролној организацији. 

Члан 144.
Приликом превожења хране за животиње добијене методама органске производње у друге објекте за производњу, прераду или складиштење, треба да се обезбеди да: 

1) та храна за животиње током превоза буде физички одвојена од хране за животиње из периода конверзије и хране за животиње из конвенционалне производње; 

2) се возила и/или контејнери који се користе за превоз производа из конвенционалне производње могу користити за превоз хране за животиње добијене методама органске производње, под условом да су за та возила и/или контејнере пре почетка превоза тих производа спроведене одговарајуће мере чишћења, чија је делотворност претходно проверена;
3) се превоз готове хране за животиње добијене методама органске производње врши физички или временски одвојено од превоза других готових производа; 

4) се током превоза евидентира почетна количина производа, као и свака појединачна количина производа која је испоручена у току једне туре испоруке. 

Подаци о условима из става 1. тачка 2) овог члана евидентирају се и достављају, на захтев, овлашћеној контролној организацији.
Члан 145.
Жива риба произведена методама органске производње*
превози се у одговарајућим резервоарима са чистом водом која задовољава њихове физиолошке потребе у погледу температуре и раствореног кисеоника.
Пре превоза рибе и рибљих производа произведених методама органске 
производње*, цистерне треба да буду детаљно очишћене, дезинфиковане и испране.
Током превоза, предузимају се посебне мере предострожности ради смањења стреса, а густина држања рибе која се превози треба да буде таква да не достигне ниво који је штетан за врсте. 

Подаци о условима превоза из овог члана морају да се евидентирају.
*Службени гласник РС", број 40/2012

Члан 146.
По пријему органског производа, проверава се да ли су амбалажа или контејнер у коме се производ налази добро затворени, као и да ли су присутне ознаке са подацима из члана 143. ст. 2. и 3. овог правилника, а затим се ти подаци међусобно упоређују и евидентирају.
X. ЗАВРШНЕ ОДРЕДБЕ 
Члан 147.
Даном ступања на снагу овог правилника престаје да важи Правилник о методама органске сточарске производње („Службени лист СРЈ”, број 51/02), Правилник о условима које треба да испуни правно лице које издаје сертификат, односно ресертификат за органске производе и о начину њиховог издавања („Службени гласник РС”, број 81/06), Правилник о паковању, складиштењу и превозу органских производа („Службени гласник РС”, број 96/06), Правилник о изгледу ознаке и националног знака органских производа („Службени гласник РС”, бр. 107/07 и 26/09), Правилник о условима и начину промета органских производа („Службени гласник РС”, број 7/08), Правилник о начину вођења евиденције и садржини извештаја на основу којих се води евиденција у органској производњи („Службени гласник РС”, број 14/08), Правилник о технолошким поступцима у преради производа добијених методама органске производње, начину чишћења и средствима за чишћење технолошких линија, дозвољеним састојцима, адитивима и помоћним супстанцама у преради намирница („Службени гласник РС”, број 34/09) и Правилник о методама органске биљне производње и о сакупљању дивљих биљних и животињских врста из природних станишта методом органске производње („Службени гласник РС”, број 47/09). 

Члан 148.
Овај правилник ступа на снагу осмог дана од дана објављивања у „Службеном гласнику Републике Србије”.
Одредбе члана 48. став 1. овог правилника важе до 31. децембра 2011. године, а одредбе члана 74. став 4. важи до 31. децембра 2014. године.

Број 110-00-00034/2011-09
У Београду, 21. јуна 2011. године 
Министар,
Душан Петровић, с.р.









Прилог 1
СПИСАК ДОЗВОЉЕНИХ СРЕДСТАВА ЗА ИСХРАНУ БИЉА И ОПЛЕМЕЊИВАЧА ЗЕМЉИШТА У ОРГАНСКОЈ ПРОИЗВОДЊИ


	
		
			
			Назив
			
			Опис, захтеви у погледу састава, услови за употребу
		
		
			
			Стајско ђубриво
			
			Производ који садржи мешавину животињских екскремената и биљног материјала (простирка за животиње)
			Забрањено порекло из интензивне, односно индустријске производње 
			
		
		
			
			Осушено стајско ђубриво и дехидрисано живинско ђубриво
			
			Забрањено порекло из интензивне, односно индустријске производње
			
		
		
			
			Компостирани животињски екскременти, укључујући живинско ђубриво и компостирано стајско ђубриво
			
			
			Забрањено порекло из интензивне, односно индустријске производње
			
		
		
			
			Течни животињски екскременти 
			
			Употреба после контролисане ферментације и/или прикладног разблаживања
			Забрањено порекло из интензивне, односно индустријске производње
			
		
		
			
			Компостирани или ферментисани отпаци са газдинства 
			
			Производ добијен од издвојеног кућног отпада са газдинства које је подвргнуто компостирању или анаеробној ферментацији у производњи биогаса
			Само биљни и животињски отпад са газдинства
			Само ако се производи у затвореним и контролисаним системима сакупљана, уз контролу овлашћене контролне организације
			Максималне концентрације у mg/kg суве материје: кадмијум: 0,7; бакар: 70; никл: 25; олово: 45; цинк: 200; жива: 0,4; хром (укупни): 70; хром (VI): 0
			
		
		
			
			Тресет 
			
			Употреба ограничена на хортикултуру (тржишно баштованство, цвећарство, гајење дрвећа и расадници)
			
		
		
			
			Остаци после производње печурака
			
			Почетни супстрат може да садржи само производе дозвољене овим правилником 
			
		
		
			
			Остаци угинулих црва (вермикомпост) и инсеката
			
		
		
			
			Гуано 
			
		
		
			
			Компостирана или ферментисана смеса биљних материја
			
			
			Производ добијен из мешавине биљних материја које су компостиране или подвргнуте анаеробној ферментацији за производњу биогаса 
			
		
		
			
			Производи или нус-производи животињског порекла:
			Крвно брашно
			Брашно од копита
			Брашно од рогова
			Коштано брашно или дежелатонизирано коштано брашно
			Рибље брашно
			Месно брашно
			Брашно од перја, длака и „chiquette”
			Вуна
			Крзно
			Длака
			Млечни производи
			
			За крзно: максимална концентрација у mg/kg суве материје хрома (VI): 0
			
		
		
			
			Производи и нус-производи биљног порекла за ђубрење 
			
			Нпр. уљано семе, брашни колачи, љуска кокоса, сладни отпад
			
		
		
			
			Морске траве и производи од морских трава
			
			Ако су директно добијени:
			1) физичком прерадом укључујући дехидратацију, замрзавање и млевење;
			2) екстракцијом водом или воденим киселинама и/или базним раствором;
			3) ферментацијом;
		
		
			
			Струготина или дрвени отпаци
			
			Дрво које није хемијски третирано после сечења
		
		
			
			Компостирана кора дрвета
			
			Дрво које није хемијски третирано после сечења
		
		
			
			Дрвени пепео
			
			Од дрвета које није хемијски третирано после сечења 
		
		
			
			Млевене фосфатне стене
			
			Садржај кадмијума мањи или једнак 90mg/kg P205
		
		
			
			Алуминијум-калцијум фосфат
			
			Садржај кадмијума мањи или једнак 90mg/kg P205
			Лимитирана употреба за алкална земљишта (pH &gt;7,5) 
		
		
			
			Троска, шљака
			
		
		
			
			Сирове калијумове соли или каинит
			
		
		
			
			Калијум-сулфат, са могућим садржајем магнезијумових соли
			
			
			Производ добијен из сирових калијумових соли физичком екстракцијом који такође, по могућности, садржи магнезијумове соли
			
		
		
			
			Џибра или екстракти од џибре
			
			Амонијачна џибра је искључена
		
		
			
			Калцијум - карбонат
			(креда, лапор, кречњак, бретонски амелиорант, фосфатна креда)
			
			
			Само природног порекла
		
		
			
			Магнезијум и калцијум карбонат
			
			Само природног порекла 
			Нпр. магнезијумска креда, млевени магнезијум, кречњак
		
		
			
			Магнезијум-сулфат 
			
			Само природног порекла
		
		
			
			Раствор калцијум-хлорида
			
			Фолијарни третман стабла јабуке, после утврђивања дефицита калцијума
			
		
		
			
			Калцијум-сулфат (гипс)
			
			Само природног порекла
		
		
			
			Индустријски креч из производа индустрије шећера
			
			Нус-производ у производњи шећера из шећерне трске
		
		
			
			Индустријски креч из производа вакумске соли
			
			Нус-производ из производње вакумске соли из сланице која се може наћи у планинама
			
		
		
			
			Елементарни сумпор
			
		
		
			
			Елементи у траговима
			
			Неоргански микронутријенти 
		
		
			
			Натријум-хлорид
			
			Искључиво камена со
		
		
			
			Камено брашно и глина
			
		
	

Прилог 2
СПИСАК ДОЗВОЉЕНИХ СРЕДСТАВА ЗА ЗАШТИТУ БИЉА У ОРГАНСКОЈ ПРОИЗВОДЊИ
1. Супстанце биљног и животињског порекла

	
		
			
			Име 
			
			Опис, захтеви у погледу састава, услови за употребу
		
		
			
			Азадирактин екстракт из Аzadirachta indica (дрво ним)
			
			
			Инсектицид
		
		
			
			Пчелињи восак
			
			Агенс при поткресивању 
		
		
			
			Желатин 
			
			Инсектицид
		
		
			
			Хидролизовани протеини
			
			Атрактант, искључиво за овлашћену употребу у комбинацији са другим одговарајућим суспстанцама са ове листе 
			
		
		
			
			Лецитин 
			
			Фунгицид 
		
		
			
			Биљна уља (нпр. уље менте, кима, бора)
			
			Инсектицид, aкарицид, фунгицид и инхибитор клијања
		
		
			
			Пиретрин екстрахован из Chrysanthemum cinerariaefolium
			
			
			Инсектицид
		
		
			
			Квазија екстрахована из Quassia amara
			
			
			Инсектицид, репелент
		
		
			
			Ротенон екстрахован из Derris spp. и 
			Lonchocarpus spp. и Terphrosia spp.
			
			
			Инсектицид 
		
	

2. Микороорганизми који се користе у биолошкој контроли штеточина и болести

	
		
			
			Име
			
			Опис, захтеви у погледу састава, услови за употребу
		
		
			
			Микроорганизми (бактерије, вируси, гљивице) 
			
		
	

3. Супстанце које производе микроорганизми 

	
		
			
			Име
			
			Опис, захтеви у погледу састава, услови за употребу
		
		
			
			Спинозада
			
			Инсектицид
			Искључиво ако су предузете мере ради смањења ризика за кључне паразитоиде и смањења ризика од развоја отпорности 
			
		
	

4. Супстанце које се користе у замкама и/или распршивачима

	
		
			
			Име
			
			Опис, захтеви у погледу састава, услови за употребу
		
		
			
			Диамонијум - фосфат
			
			Атрактант, само у замкама 
		
		
			
			Феромони 
			
			Атрактант, средство за ометање сексуалних нагона, само у замкама и распршивачима
			
		
		
			
			Пиретроиди (само делтаметрин или ламбда цихалотрин)
			
			Инсектицид, само у замкама са специфичним атрактантима, само против 
			Bactrocera oleae и Ceratitis capitata 
			корова
		
	

5. Препарати који се распршују по површини између гајених биљака 

	
		
			
			Име
			
			Опис, захтеви у погледу састава, услови за употребу
		
		
			
			Феро (III) ортофосфат
			
			Мекушци 
		
	

6. Остале супстанце за традиционалну употребу у органској производњи

	
		
			
			Име
			
			Опис, захтеви у погледу састава, услови за употребу
		
	
	
		
			
			Бакар у облику бакар-хидроксида, бакар-оксихлорида (тробазни), бакар-сулфата, бакар-оксида, бакар-октаноата 
			
			
			Фунгицид
			До 6 kg бакра по ha годишње
			За вишегодишње усеве 
		
		
			
			Етилен 
			
			Уклањање зелене боје (сазревање) код банана, кивија и какија: Код аргума искључиво као део стратегије за заштиту воћа од штете коју проузрокује воћна мува; изазива цветање код ананаса; инхибира клијање кромпира и лука 
			
		
		
			
			Калијумове соли масних киселина (меки сапун)
			
			Инсектицид
		
		
			
			Калијум алуминијум (алуминијум сулфат) (Калинит)
			
			Спречавање зрења банана 
		
		
			
			Кречни сумпор (калцијум полисулфид)
			
			Фунгицид, инсектицид, акарицид 
		
		
			
			Парафинска уља
			
			Инсектицид, акарицид
		
		
			
			Минерална уља
			
			Инсектицид, фунгицид 
			Само за стабла воћа, винове лозе, маслиновог стабла и тропских усева (банана)
			
		
		
			
			Калијум перманганат
			
			Фунгицид, бактерицид 
			Само у стаблу воћа, маслинама и виновој лози
		
		
			
			Кварцни песак
			
			Репелент 
		
		
			
			Сумпор 
			
			Фунгицид, акарицид, репелент
		
	

7. Остале супстанце

	
		
			
			Име
			
			Опис, захтеви у погледу састава, услови за употребу
		
	
	
		
			
			Калцијум хидроксид
			
			Фунгицид
			Само за стабла воћа, укључујући и саднице, ради сузбијања 
			Nectria galligena
		
		
			
			Калијум бикарбонат
			
			Фунгицид 
		
	

Прилог 3
СРЕДСТВА ЗА ЧИШЋЕЊЕ И ДЕЗИНФЕКЦИЈУ
1. Средства за чишћење и дезинфекцију опреме и објеката за производњу риба и других водених организама и морских трава 

1.1. Супстанце за чишћење и дезинфекцију опреме и објеката за производњу риба и других водених организама и морских трава које се користе у одсуству риба и других водених организама су: 

1) озон
2) натријум хлорид 
3) натријум хипохлорид 
4) калцијум хипохлорид 
5) креч (CaO, калцијум оксид) 
6) каустична сода 
7) алкохол 
8) водоник пероксид 
9) органске киселине (сирћетна киселина, млечна киселина, лимунска киселина) 

10) хуминска киселина 
11) персирћетна киселина 
12) јодофоре 
13) бакар сулфат – користи се до 31. децембра 2015. године
14) калијум перманганат 
15) персирћетна и пероктанска киселина
16) чај од колача добијеног од природног семена камелије (коришћење ограничено на производе од шкампа); 

1.2. Супстанце за чишћење и дезинфекцију опреме и објеката за производњу риба и других водених организама и морских трава које се користе у присуству риба и других водених организама су: 

1) кречњак (калцијум карбонат) за контролу pH 
2) доломит за корекцију pH (коришћење ограничено на производе од шкампи).
2. Средства за чишћење и дезинфекцију опреме и објеката за сточарску производњу су: 

1) калијум и натријум сапун 
2) вода и пара 
3) кречно млеко 
4) креч
5) негашен креч (калцијум-оксид)
6) натријум хипохлорит (нпр. течни избељивач) 
7) каустична сода 
8) каустична поташа 
9) водоник пероксид 
10) биљне природне есенције 
11) лимунска, персићетна, мравља, млечна, оксална и сирћетна киселина 
12) алкохол 
13) азотна киселина (млекарска опрема) 
14) фосфорна киселина (млекарска опрема) 
15) формалдехид 
16) производи за чишћење и дезинфекцију вимена и опреме за мужу
17) натријум карбонат.

Прилог 4
ВРСТЕ РИБА, РАКОВА, БОДЉОКОЖАЦА И МЕКУШАЦА У ОРГАНСКОЈ СТОЧАРСКОЈ ПРОИЗВОДЊИ
I. Органска производња риба
1. Органска производња пастрмки у слатким водама
Односи се на следеће врсте пастрмки:
1) Поточна пастрмка (Salmo trutta); 
2) Калифорнијска пастрмка (Oncorhynchus mykiss);
3) Поточна златовчица (Salvelinus fontinalis); 
4) Лосос (Salmo salar);
5) Језерска златовчица (Salvelinus alpinus);

6) Липљен (Thymallus thymallus);
7) Америчка језерска златовчица (Salvelinus namaycush);

8) Младица (Hucho hucho).

	
		
			
			Систем производње
			
			Системи се снабдевају храном из отворених система. Проток воде треба да буде такав да обезбеђује најмање 60% засићености воде кисеоником, угодност за рибе и елиминацију утицаја отпадних вода.
			
		
		
			
			Максимална густина држања
			
			Врсте из породице Salmonidae које нису доле наведене: 15 kg/m3 
			
			Лосос: 20 kg/m3
			Поточна пастрмка и калифорнијска пастрмка: 25 kg/m3 
			Језерска златовчица: 20 kg/m3 
		
	

2. Органска производња пастрмки у сланим водама
Односи се на следеће врсте пастрмки: 
1) лосос (Salmo salar); 
2) поточна пастрмка (Salmo trutta); 
3) калифорнијска пастрмка (Oncorhynchus mykiss).

	
		
			
			Максимална густина држања
			
			10 kg/m3 у кавезима или мрежама
		
	

3. Органска производња бакалара (Gadus morhua) 
и других риба из породице Gadidae, бранцина 
(Dicentrarchus labrax), зубатца (Sparus aurata), хама 
(Аrgyrosomus regius), румба (Psetta maxima [= Scopthalmus maximux]), пагара 
(Pagrus pagrus [= Sparus pagrus]), 
(Sciaenops ocellatus) и других риба из подорице 
Sparidae и врста рода Siganus.

	
		
			
			Систем производње
			
			У отвореним водама у кавезима и мрежама, са брзином морске воде која обезбеђује добробит или у отвореним системима на земљи. 
			
		
		
			
			Максимална густина држања
			
			За све врсте, осим румба: 15 kg/m3
			За румба: 25 kg/m2
		
	

4. Органска производња бранцина, зубатца, хама, ципла 
(Liza, Mugil) и јегуља (Аnguilla spp.) у копненим базенима подложним плими и осеки и обалским лагунама.

	
		
			
			Систем држања 
			
			Традиционални слани базен транформисан у производну јединицу за производњу риба и слични базени подложни плими и осеки.
			
		
		
			
			Систем производње
			
			Систем са одговарајућом обновом водене масе која обезбеђује добробит.
			Најмање 50% насипа треба да буде прекривено вегетацијом.
			Део под водом треба да се пречишћава. 
		
		
			
			Максимална густина држања
			
			4 kg/m3
		
	

5. Органска производња јесетре у слатким водама
Односи се на врсте из породице јесетри (Аcipenserideae)


	
		
			
			Систем производње
			
			Проток воде у свакој јединици за узгој риба треба да буде довољан да обезбеди добробит животиња.
			Количина воде која истиче из система треба да буде једнака количини воде која улази у систем.
			
		
		
			
			Максимална густина држања
			
			30 kg/m3
		
	

6. Органска производња риба у копненим водама
Односи се на врсте из породице шарана (Cyprinidae) и друге врсте које се гаје у поликултури, укључујући гргеча, штуку, сома, врсте рода 
Coregonus и јесетру.

	
		
			
			Систем производње
			
			У рибњацима који се повремено потпуно исушују и у језерима. Језера треба да су усмерена на органску производњу, укључујући и производњу усева на обали. 
			
			Подручје у коме се риба изловљава треба да има довољно увала са чистом водом да би се обезбедио комфор за рибе. Рибе после изловљавања треба да буде буду смештене у чисту воду.
			Ђубрење органским и минералним материјама треба да се обавља у складу са захтевима датим у Прилогу 1. Максимална дозвољена употреба азота је 20 kg/ha.
			Не користе се третмани који укључују употребу синтетичких препарата за контролу биљака које расту у води у којој се одвија производња риба. 
			
			Око производне јединице на којој се одвија органска производња треба да се одржава природна вегетација, као заштитна зона према земљишту на коме се не одвија производња према методама органске производње.
			Производња у поликултури треба да се одвија под условом да се у потпуности поштују критеријуми за остале врсте риба које се узгајају у поликултури, а који су дати у спецификацији.
			
		
		
			
			Приноси
			
			Укупна дозвољена производња риба је 1.500 kg/ha годишње. 
			
		
	

7. Органска производња тропских риба слатких вода
Односи се на следеће тропске рибе слатких вода:
1) Chanos chanos;
2) тилапија (Oreochromis spp.);
3) сијамски сом (Pangasius spp.)

	
		
			
			Системи производње
			
			Рибњаци и кавези.
		
		
			
			Максимална густина 
			
			Сијамски сом: 10 kg/m3
			Тилапија: 20 kg/m3
		
	

II. Органска производња шкампа и слатководних рачића
Односи се на шкампе (Penaeidae) и слатководне рачиће (козице) (Macrobrachium spp.) 


	
		
			
			Успостављање производних јединица
			
			Локација за узгој треба буде таква да се утицај јединице за узгој на околину сведе на најмању могућу меру. Базени треба да буду од природне глине. Мангрове не треба уништавати.
			
		
		
			
			Период конверзије
			
			Шест месеци за базен, везано за нормалан животни век узгајаних шкампа. 
			
		
		
			
			Порекло матичног јата
			
			Најмање половина матичног јата треба да буде припитомљено после три године узгоја. Остатак треба да буду здрави дивљи организми који потичу из система одрживе аквакултуре. Пре увођења у узгој треба да се изврши обавезна провера прве и друге генерације матичног јата.
			
		
		
			
			Ампутација тентакула
			
			Не треба да се врши.
		
		
			
			Максимална густина држања и ограничења у производњи
			
			Семе: највише 22 пост-ларви по m2
			Максимална количина биомасе: 240 g/m2
		
	

III. Органска производња мекушаца и бодљокожаца

	
		
			
			Систем производње
			
			Дуге линије, сплавови, култивација на дну, мрежасте вреће, кавези, стубови и остали системи држања.
			За узгој шкољки на сплавовима број падајућих конопаца не треба да прелази један падајући конопац по квадратном метру површине. Максимална дозвољена дужина падајућег конопца је 20 m. Проређивање падајућих конопаца не треба да се врши у току производног циклуса. Дељење конопаца може да се врши, али да се на тај начин не повећава густина држања.
			
		
	

Прилог 5
МАКСИМАЛНО ДОЗВОЉЕНИ БРОЈ ЖИВОТИЊА ПО ХЕКТАРУ У ОРГАНСКОЈ СТОЧАРСКОЈ ПРОИЗВОДЊИ

	
		
			
			Врста и категорија животиње
			
			Максималан број животиња по ha 
			(еквивалент 170 kg N/ha/години)
		
		
			
			Коњи преко 6 месеци старости
			
			2
		
		
			
			Телад за тов
			
			5
		
		
			
			Остала говеда млађа од 1 године
			
			5
		
		
			
			Мушка говеда од 1 – 2 године
			
			3,3
		
		
			
			Женска говеда од 1 – 2 године
			
			3,3
		
		
			
			Мушка говеда од 2 године и старија
			
			2
		
		
			
			Приплодне јунице
			
			2,5
		
		
			
			Јунице за тов
			
			2,5
		
		
			
			Музне краве
			
			2
		
		
			
			Излучене музне краве
			
			2
		
		
			
			Остале категорије крава
			
			2,5
		
		
			
			Зечице за одгоје
			
			100
		
		
			
			Овце 
			
			13,3
		
		
			
			Козе 
			
			13,3
		
		
			
			Прасад 
			
			74
		
		
			
			Крмаче 
			
			6,5
		
		
			
			Прасад за тов
			
			14
		
		
			
			Остале категорије свиња
			
			14
		
		
			
			Кокошке 
			
			580
		
		
			
			Квочке 
			
			230
		
	

Прилог 6
МИНИМАЛНЕ УНУТРАШЊЕ И СПОЉАШЊЕ ПОВРШИНЕ СМЕШТАЈА ЗА РАЗЛИЧИТЕ ВРСТЕ И КАТЕГОРИЈЕ 
ЖИВОТИЊА У ОРГАНСКОЈ СТОЧАРСКОЈ ПРОИЗВОДЊИ 
1. ГОВЕДА, ОВЦЕ И СВИЊЕ

	
		
			
			
			Унутрашње површине
			(доступне животињи)
			
			Спољашње површине
			(површине за кретање,
			без пашњака)
		
	
	
		
			
			
			Минимум живе ваге (kg)
			
			m2/грлу
			
			m2/грлу
		
		
			
			Говеда и коњи за узгој и тов
			
			до 100
			
			1,5
			
			1,1
		
		
			
			до 200
			
			2,5
			
			1,9
		
		
			
			до 350
			
			4,0
			
			3
		
		
			
			преко 350
			
			5 или 1m2/100kg
			
			3,7 или 0,75m2/100kg
		
		
			
			Музне краве
			
			
			6
			
			4,5
		
		
			
			Бикови 
			
			
			10
			
			30
		
		
			
			Овце и козе
			
			
			1,5 за овцу/козу
			
			2,5
		
		
			
			
			0,35 за јагње/јаре
			
			0,5 
		
		
			
			Приплодне крмаче са прасадима до 40 дана
			
			
			7,5 за крмачу
			
			2,5
		
		
			
			Товне свиње
			
			до 50
			
			0,8
			
			0,6
		
		
			
			до 85
			
			1,1
			
			0,8
		
		
			
			до 110
			
			1,3
			
			1
		
		
			
			преко 110 kg
			
			1,5
			
			1,2
		
		
			
			Прасад 
			
			Преко 40 дана и до 30kg
			
			0,6
			
			0,4
		
		
			
			Приплодне свиње
			
			
			2,5 за крмачу
			
			1,9
		
		
			
			
			6 за нераста
			Ако се простор користи за природно парење: 10 m2/ нерасту
			
			
			8
		
	

2. ЖИВИНА

	
		
			
			
			Унутрашње површине
			(доступне животињи)
			
			Спољашње површине
			(m2 доступне површине / грлу)
		
		
			
			
			Број грла/m2
			
			cm пречке/грлу
			
			гнездо
		
		
			
			Носиље 
			
			6 
			
			18
			
			7 носиља по гнезду, или у случају заједничког гнезда 120cm2/грлу
			
			
			4, обезбеђујући да се граница 170kg N/ha/годишње испоштује
			
		
		
			
			Товна живина 
			(у фиксним објектима)
			
			10 са максимумом од 21 kg живе ваге/m2
			
			20 (само за бисерке)
			
			
			4 бројлери и бисерке
			4,5 патке
			10 ћурке
			15 гуске
			За све поменуте врсте лимит је 170kg of N/ha/годишње
			
		
		
			
			Товна живина у преносивом објекту
			
			161 у преносивом објекту, са максимумом од 30 kg живе ваге/m2 
			
			
			
			
			2,5, обезбеђујући да се граница 170kg N/ha/годишње испоштује
			
		
	

1 Само у случају да површина преносивих објеката не прелази 150m2.
Прилог 7
ХРАНИВА ЗА ЖИВОТИЊЕ 
1. Храна за животиње биљног порекла из конвенционалне производње
1.1. Житарице, семе, њихови производи и нус-производи: 
– Овас као зрно, пахуљице, љуспице, сачма и мекиње
– Јечам као зрно, протеин, сачма
– Пиринач као клица 
– Просо као зрно
– Раж као зрно, сачма
– Сирак као зрно
– Пшеница као зрно, сачма, мекиње, глутенизована сточна храна, глутен и клица
– Пир као зрно
– Тритикале као зрно
– Кукуруз као зрно, мекиње, сачма, клице и глутен 
– Сладна прашина
– Пивска жита
1.2. Уљано семе, уљано воће, њихови производи и нус-производи:
– Репино семе као љуска и пресовано 
– Соја зрно као зрно, пржена и у љускама
– Сунцокретово семе као семе и пресовано семе
– Памук семе као семе и пресовано семе
– Ланено семе као семе и пресовано семе 
– Сусам као семе и пресовано семе 
– Палмино језгро као пресовано
– Бундевино семе као пресовано
– Маслина, маслинова пулпа
– Биљна уља (из физичке екстракције маслине)
1.3. Семе легуминоза, њихови производи и нус-производи:
– Леблебија као семе, сачма и мекиње
– Грашак као семе, мекиње и сачма
– Грахор као семе подвргнуто одговарајућем температурном третману, мекиње и сачма
– Боб као зрно, сачма и мекиње 
– Пасуљ као зрно, сачма и мекиње
– Грахорица као семе, сточно брашно и мекиње
– Лупина као зрно, сачма и мекиње
1.4. Кртола (гомољ), корење, њихови производи и нус-производи:
– Пулпа шећерне цвекле
– Кромпир 
– Слатки кромпир као кртола
– Пулпа кромпира (нус-производ екстракције кромпировог скроба)
– Кромпиров скроб
– Кромпиров протеин
– Маниока
1.5. Остало семе и воће, њихови производи и нус-производи:
– Рогач 
– Рогачева махуна и брашно
– Бундева 
– Пулпа цитруса
– Јабуке, дуње, крушке, брескве, смокве, грожђе и пулпа
– Кестен 
– Орах као пресован
– Лешник као пресован
– Какао као ољуштен и пресован
– Жир
1.6. Кабаста сточна храна и крмно биље:
– Луцерка 
– Луцеркино брашно
– Детелина 
– Брашно детелине 
– Зелена трава (добијена од кабасте сточне хране) 
– Брашно од траве
– Сено 
– Силажа 
– Слама од житарица
– Кртоласте биљке за сточну храну
1.7. Остале биљке, њихови производи и нус-производи:
– Меласа 
– Брашно од алги (добијено сушењем и гњечењем алги и спирањем у циљу редукције јода) 

– Биљни екстракти и прах
– Екстракти биљних протеина (потпуно предвиђени за младе животиње) 
– Зачини 
– Биљке 
2. Храна за животиње животињског порекла
2.1. Млеко и млечни производи:
– Сирово млеко
– Млеко у праху
– Обрано млеко, обрано млеко у праху 
– Млаћеница, млаћеница у праху
– Сурутка, сурутка у праху, сурутка са ниским садржајем шећера, суруткини протеини у праху (екстраховани физичким третманом) 

– Казеин у праху
– Лактоза у праху
– Усирено и кисело млеко
2.2. Рибе, остале морске животиње, њихови производи и нус-производи:
– Риба 
– Рибље уље и нерафинисано рибље уље бакалара 
– Морске шкољке или ракови аутолизати 
– Хидролизати и протеолизати, добијени ензимском реакцијом, било да су или нису растворљиви у форми, једино предвиђене за водене животиње и младе животиње 

– Рибље брашно
– Брашно љускара
Користе се као храна за врсте које нису биљоједи и под условом да потичу из одрживе аквакултуре 

2.3. Јаја и производи од јаја
Користе се као храна у исхрани живине, пожељно са истог газдинства
3. Храна за животиње минералног порекла
3.1. Натријум:
– Нерафинисана морска со
– Крупна морска со
– Натријум сулфат
– Натријум карбонат
– Натријум бикарбонат
– Натријум хлорид
3.2. Калијум:
– Калијум хлорид
3.3. Калцијум:
– Литотамнион и мерл
– Љуштуре водених живота (укључујући уситњене рибље кости)
– Калцијум карбонат
– Калцијум лактат
– Калцијум глуконат
3.4. Фосфор:
– Дефлуорисани дикалцијум фосфат
– Дефлуорисани монокалцијум фосфат
– Мононатријум фосфат
– Калцијум-магнезијум фосфат
– Калцијум-натријум фосфат
3.5. Магнезијум
– Магнезијум оксид (анхидрирани магнезијум)
– Магнезијум сулфат
– Магнезијум хлорид
– Магнезијум карбонат
– Магнезијум фосфат
3.6. Сумпор:
– Натријум сулфат.
Прилог 8
ПРОИЗВОДИ, ОДНОСНО ДОДАЦИ У ПРОИЗВОДЊИ ХРАНЕ ЗА ЖИВОТИЊЕ КОЈИ СЕ МОГУ КОРИСТИТИ У ИСХРАНИ ЖИВОТИЊА 

1. Адитиви за сточну храну
Листа адитива која се користи у исхрани животиња мора бити декларисана према законима Републике Србије. 

1.1. Адитиви у исхрани
a) Витамини: 
– Витамини који потичу из природних сировина;
– Синтетички витамини који су идентични природним витаминима за моногастричне и животиње аквакултуре;
– Синтетички витамини А, D, и E који су идентични природним витаминима за преживаре, уз претходно одобрење овлашћене контролне организације, на основу процене могућности да ли преживари који се узгајају методама органске производње добијају неопходне количине наведених витамина кроз редовни оброк.
b) Микроелементи: 
E1 Гвожђе:
феро (II) карбонат
феро (II) сулфат монохидрат и/или хептахидрат
феро (III) оксид;
E2 Јод:
калцијум јодид, анхидровани
калцијум јодид , хекса хидрат
натријум јодид;
E3 Кобалт:
кобалт (II) сулфат монохидрат и/или хептахидрат
основни кобалт (II) карбонат, монохидрат;
E4 Бакар:
бакар (II) оксид
основни бакар (II) карбонат, монохидрат
бакар (II) сулфат, пентахидрат;
E5 Манган:
манган (II) карбонат
манган диоксид и манган триоксид
манган (II) сулфат, моно- и/или тетрахидрат;
E6 Цинк:
цинк карбонат
цинк оксид
цинк сулфат моно- и/или хептахидрат;
E7 Молибден:
амонијум милибдат, натријум милибдат;
E8 Селен:
натријум селенат
натријум селенит
1.2. Зоо-технички адитиви:
Ензими и микроорганизми
1.3. Технолошки адитиви
а) Конзерванси 
E 200 Сорбинска киселина
E 236 Мравља киселина*
E 260 Сирћетна киселина*
E 270 Млечна киселина*
E 280 Пропионска киселина*
E 330 Лимунска киселина
* само када временски услови не дозвољавају адекватну ферментацију 
б) Антиоксидативне супстанце
E 306 – Токоферол-богат екстрактима природног порекла, користи се као оксидант
– Природне антиоксидативне супстанце (користе се ограничено у храни за водене животиње) 

в) Везивна средства, коагуланти и анти-згушњавајући агенси
E 470 Калцијум стеарат природног порекла
E 551b Колоидни силицијум диоксид
E 551c Киселгур (диатомизована земља, пречишћена)
E 558 Бентонит
E 559 Каолинска глина (Aluminijum-silikat)
E 560 природна мешавина стеалита и хлорита
E 561 Вермикулит
E 562 Сепиолит
E 599 Перлит
г) Адитиви за силажу
Ензими, квасци и бактерије одобрени за употребу као адитиви у исхрани животиња. Коришћене млечне, мравље, пропионске и сирћетне киселине у производњи силаже је дозвољено само када временски услови не дозвољавају адекватну ферментацију
д) Агенси за мућење и стабилизацију
Лецитин органског порекла (ограничен на коришћење за храну за животиње аквакултуре).
2. Одређене супстанце које се користе у исхрани животиња
Наведене супстанце морају бити декларисане за коришћење у храни за животиње 

Пивски квасци:
Saccharomyces cerevisiae
Saccharomyces carlsbergiensis
3. Супстанце за производњу силаже:
– морска со
– груба камена со
– сурутка
– шећер
– шећерна репа
– брашно од житарица
– меласа
Прилог 9
САСТОЈЦИ, АДИТИВИ И ПОМОЋНЕ СУПСТАНЦЕ КОЈЕ СЕ КОРИСТЕ У ПРЕРАДИ СИРОВИНА ДОБИЈЕНИХ МЕТОДАМА ОРГАНСКЕ ПРОИЗВОДЊЕ
1. Дозвољени састојци непољопривредног порекла који се користе за прераду сировина које су добијене методама органске производње 

1.1. Адитиви, укључујући носаче
Приликом обрачуна тежинског удела састојака у прерађеном производу, адитиви у храни означени звездицом у колони: „Е број”, рачунају се као састојци пољопривредног порекла.

	
		
			
			Е број
			
			Назив
			
			Припрема хране
			
			Посебни услови
		
		
			
			
			
			Биљног
			порекла
			
			Животињског
			порекла
			
		
	
	
		
			
			E 153
			
			Биљни угаљ
			
			
			X
			
			Аshy козији сир 
		
		
			
			E 160b* 
			
			Анато
			Биксин, порбиксин
			
			
			X
			
			Сир Ред Леицестер
			Сир Double Glouchester 
			Чедар
			Сир Mimolette 
		
		
			
			E 170
			
			Калцијум- карбонат
			
			X
			
			X
			
			Забрањена употреба као агенса за бојење или обогаћивање хране калцијумом
			
		
		
			
			E 220 
			или 
			E 224
			
			Сумпор-
			диоксид
			Калијум –метабисулфит
			
			X
			X
			
			X
			X
			
			У воћним винима (*) без додатог шећера (укључујући цидер и крушковац) или у медовини
			50 mg (**)
			За цидер и крушковац који су произведени са додатком шећера или концентрованог сока након ферментације: 100 mg (**) 
			
			(*) У овом контексту „воћно вино” је дефинисано као вино направљено од осталог воћа, осим грожђа.
			(**) Максималне концентрације доступне из свих извора, изражене као SO2 у mg/l.
			
		
		
			
			E 223
			
			Натријум –метабисулфит
			
			
			X
			
			Љускари (2)
		
		
			
			E 250 
			или
			E 252
			
			Натријум нитрит
			Калијум нитрат
			
			
			X
			X
			
			За месне прерађевине(2)
			За E 250: оквирна количина изражена као NaNO2: 80 mg/kg
			За E 252: : оквирна количина изражена као NaNO3: 80 mg/kg
			За E 250: максимална резидуална количина изражена као NaNO2: 50 mg/kg
			За E 252: максимална резидуална количина изражена као NaNO3: 50 mg/kg
			
		
		
			
			E 270
			
			Млечна киселина
			
			X
			
			X
			
		
		
			
			E 290
			
			Угљен-диоксид
			
			X
			
			X
			
		
		
			
			E 296
			
			Јабучна
			киселина
			
			X
			
			
		
		
			
			E 300
			
			Аскорбинска киселина 
			
			X
			
			X
			
			Производи од меса(1)
		
		
			
			E 301 
			
			Натријум аскорбат
			
			
			X
			
			Производи од меса (1) у вези са нитратима и нитритима
		
		
			
			E 306*
			
			Екстракт са високим садржајем токоферола
			
			X
			
			X
			
			Антиоксидант за масти и уља
		
		
			
			E 322*
			
			Лецитин
			
			X
			
			X
			
			Млечни производи (1)
		
		
			
			E 325
			
			Натријум –лактат 
			
			
			X
			
			Месни и млечни производи
		
		
			
			E 330
			
			Лимунска киселина
			
			X
			
			
		
		
			
			E 330
			
			Лимунска киселина
			
			
			X
			
			Ракови и мекушци (2)
		
		
			
			E 331
			
			Натријум- цитрат
			
			
			X
			
		
		
			
			E 333
			
			Калцијум –цитрати
			
			X
			
			
		
		
			
			E 334
			
			Винска киселина (L(+)–)
			
			X
			
			
		
		
			
			E 335
			
			Натријум –тартарати
			
			X
			
			
		
		
			
			E 336
			
			Калијум –тартарати
			
			X
			
			
		
		
			
			E 341 (i)
			
			Монокалцијум- фосфати
			
			X
			
			
			Средство за раст код самонарастајућег брашна
		
		
			
			E 400
			
			Алгинска киселина
			
			X
			
			X
			
			Млечни производи (1)
		
		
			
			E 401
			
			Натријум- алгинат
			
			X
			
			X
			
			Млечни производи (1)
		
		
			
			E 402
			
			Калијум- алгинат
			
			X
			
			X
			
			Млечни производи (1)
		
		
			
			E 406
			
			Агар
			
			X
			
			X
			
			Млечни и месни производи (1) 
		
		
			
			E 407
			
			Карагенан
			
			X
			
			X
			
			Млечни производи (1)
		
		
			
			E 410*
			
			Гума из семена рогача (Каруба гума)
			
			X
			
			X
			
		
		
			
			E 412*
			
			Гуар гума
			
			X
			
			X
			
		
		
			
			E 414*
			
			Акација гума (Арапска гума)
			
			X
			
			X
			
		
		
			
			E 415
			
			Ксантан гума
			
			X
			
			X
			
		
		
			
			E 422
			
			Глицерол
			
			X
			
			
			За биљне екстракте
		
		
			
			E 440* (i)
			
			Пектин
			
			X
			
			X
			
			Млечни производи (1)
		
		
			
			E 464
			
			Хидроксипропилметил-целулоза
			
			X
			
			X
			
			Инкапсилирајући материјал за производњу капсула
		
		
			
			E 500
			
			Натријум-карбонати
			
			X
			
			X
			
			„Dulce de leche” (3) и кисела павлака и кисело млеко(1)
		
		
			
			E 501
			
			Калијум- карбонати
			
			X
			
			
		
		
			
			E 503
			
			Амонијум-карбонати
			
			X
			
			
		
		
			
			E 504
			
			Магнезијум-карбонати
			
			X
			
			
		
		
			
			E 509
			
			Калцијум-хлорид
			
			
			X
			
			Коагулација млека
		
		
			
			E 516
			
			Калцијум-сулфат
			
			X
			
			
			Носач
		
		
			
			E 524
			
			Натријум-хидроксид
			
			X
			
			
			Површинска обрада „Laugengebäck”
		
		
			
			E 551
			
			Силицијум-диоксид
			
			X
			
			
			Анти-коагулациони агенс за зачине
		
		
			
			E 553b
			
			Талк
			
			X
			
			X
			
			Као средство за превлачење месних производа 
		
		
			
			E 938
			
			Аргон
			
			X
			
			X
			
		
		
			
			E 939
			
			Хелијум
			
			X
			
			X
			
		
		
			
			E 941
			
			Азот
			
			X
			
			X
			
		
		
			
			E 948
			
			Кисеоник
			
			X
			
			X
			
		
	

(1) Ограничење се односи само на производе животињског порекла.
(2) Ови адитиви се могу користити само ако се Министарству достави доказ да не постоји ниједно друго технолошко решење које би обезбедило санитарну исправност, односно очување специфичних карактеристика производа
(3) „Dulce de leche” или „Confiture de lait” односи се на меки, преслатки, браон крем, направљен од заслађеног згуснутог млека. 

1.2. Ароме 
Природне ароме у складу са Правилником о квалитету и другим захтевима за ароме за прехрамбене производе („Службени лист СРЈ”, број 52/01 и „Службени лист СЦГ”, број 56/03).
1.3. Вода и со
1.4. Културе микроорганизама 
Свака култура микроорганизама која се уобичајено користи у преради хране, изузев генетски модификованих организама.
1.5. Минерали (укључујући микроелементе), витамини, аминокиселине и друга једињења азота допуштени су само ако је законом прописана њихова употреба у храни која их садржи.
1.6. Боје за означавање меса и љуски јаја, у складу са прописима којима се уређује употреба адитива у производњи хране. За традиционалне декоративне боје љуске куваних јаја, произведене са намером да се пласирају на тржиште у одређеном периоду године, Министарство може за одређени период да одобри коришћење природних боја и премазивање природним супстанцама, а до 31. децембра 2013. године може да одобри и коришћење синтетичких форми гвожђе оксида и гвожђе хидроксида.
2. Дозвољене помоћне супстанце и други производи који се користе за прераду сировина које су добијене методама органске производње 

2.1. Табела: Дозвољене помоћне супстанце и други производи који се користе за прераду сировина које су добијене методама органске производње 


	
		
			
			Назив
			
			Припрема хране биљног порекла
			
			Припрема хране животињског порекла
			
			Посебни услови
		
	
	
		
			
			Вода
			
			X
			
			X
			
			Вода за пиће-дефинисана српским законом
		
		
			
			Калцијум-хлорид
			
			X
			
			
			Коагулациони агенс
		
		
			
			Калцијум-карбонат
			
			X
			
			
		
		
			
			Калцијум-хидроксид
			
			X
			
			
		
		
			
			Калцијум-сулфат
			
			X
			
			
			Коагулациони агенс
		
		
			
			Магнезијум-хлорид (or nigari)
			
			X
			
			
			Коагулациони агенс
		
		
			
			Калијум-карбонат
			
			X
			
			
			Сушење грожђа
		
		
			
			Натријум-карбонат
			
			X
			
			
			Производња шећера
		
		
			
			Млечна киселина
			
			
			X
			
			За регулисање pH вредности у сланом раствору који се користи у производњи сира (1)
			
		
		
			
			Лимунска киселина
			
			X
			
			X
			
			За регулисање pH вредности у сланом раствору који се користи у производњи сира (1)
			Производња уља и хидролиза скроба (2)
		
		
			
			Натријум-хидроксид
			
			X
			
			
			Производња шећера, производња уља из уљане репице (Brassica spp.)
			
		
		
			
			Сумпорна киселина
			
			X
			
			X
			
			Производња желатина (1)
			Производња шећера (2)
		
		
			
			Хлороводонична киселина
			
			
			X
			
			Производња желатина
			За регулисање pH вредности сланог раствора који се користи у производњи сира: Гауда, Едамер, Maasdammer, Boerenkaas, Friese и Leidse Nagelkaas
			
		
		
			
			Амонијум-хидроксид
			
			
			X
			
			Производња желатина
		
		
			
			Водоник-пероксид
			
			
			X
			
			Производња желатина
		
		
			
			Угљен-диоксид
			
			X
			
			X
			
		
		
			
			Азот
			
			X
			
			X
			
		
		
			
			Етанол
			
			X
			
			
			Растварач
		
		
			
			Танинска киселина
			
			X
			
			
			Помоћно средство при бистрењу
		
		
			
			
			
			
		
		
			
			Албумин беланцета
			
			X
			
			
		
		
			
			Казеин
			
			X
			
			
		
		
			
			Желатин од рибљег мехура
			
			X
			
			
		
		
			
			Биљна уља
			
			X
			
			X
			
			Средства за подмазивање, глазирање или анти-пенушави агенс
			
		
		
			
			Силицијум-диоксид гел или колоидни раствор
			
			X
			
			
		
		
			
			Активни угаљ
			
			X
			
			
		
		
			
			Талк
			
			X
			
			
			У складу са специфичним критеријумима чистоће за прехрамбене адитиве E 553b
			
		
		
			
			Бентонит
			
			X
			
			X
			
			Средство за згушњавање медовине (1) 
			У складу са специфичним критеријумима чистоће за прехрамбене адитиве E 558
			
		
		
			
			Kaolin
			
			X
			
			X
			
			Прополис (1)
			У складу са специфичним критеријумима чистоће за прехрамбене адитиве E 559 
			
		
		
			
			Целулоза
			
			X
			
			X
			
			Производња желатина (1)
		
		
			
			Дијатомејска земља
			
			X
			
			X
			
			Производња желатина (1)
		
		
			
			Перлит 
			
			X
			
			X
			
			Производња желатина (1)
		
		
			
			Љуска лешника
			
			X
			
			
		
		
			
			Пиринчано брашно
			
			X
			
			
		
		
			
			Пчелињи восак
			
			X
			
			
			Средство за глазирање
		
		
			
			Карнуба восак
			
			X
			
			
			Средство за глазирање
		
	

(1) Ограничење се односи само на производе животињског порекла 
(2) Ограничење се односи само на производе биљног порекла
2.2. Дозвољени препарати микроорганизама и ензима 
Дозвољени су сви препарати микроорганизама и ензима који се уобичајено користе у производњи хране, осим генетски модификованих микроорганизама и ензима произведених од генетски модификованих микроорганизама.
3. Дозвољени додаци који се користе за производњу квасца и производа од квасца у органској производњи 


	
		
			
			Име
			
			Основни квасац
			
			Квасац слаткиши/припрема
			
			Посебни услови
		
		
			
			Калцијум хлорид
			
			X
			
			
		
		
			
			Угљен диоксид
			
			X
			
			X
			
		
		
			
			Кимунска киселина
			
			X
			
			
			За регулацију pH у производњи квасца
		
		
			
			Млечна киселина
			
			X
			
			
			За регулацију pH у производњи квасца
		
		
			
			Азот
			
			X
			
			X
			
		
		
			
			Кисеоник
			
			X
			
			X
			
		
		
			
			Кромпиров скроб
			
			X
			
			X
			
			За филтрацију
		
		
			
			Натријум карбонат
			
			X
			
			X
			
			За регулацију pH
		
		
			
			Биљна уља
			
			X
			
			X
			
			Средства за подмазивање, глазирање или анти-пенушави агенс
			
		
	

Квасац и производи од квасца рачунају се као састојци пољопривредног порекла до 31. децембра 2013. године.
Прилог 10
ДОЗВОЉЕНИ САСТОЈЦИ ПОЉОПРИВРЕДНОГ ПОРЕКЛА КОЈИ НИСУ ПРОИЗВЕДЕНИ МЕТОДАМА ОРГАНСКЕ ПРОИЗВОДЊЕ 

1. Непрерађени биљни производи, као и производи добијени од њих
1.1. Јестиво воће, коштуњаво воће и семенке:

	
		
			
			Жир
			
			Quercus spp.
			
		
		
			
			Кола орах
			
			Cola acuminata
		
		
			
			Огрозд
			
			Ribes uva-crispa
		
		
			
			Маракуја (passion fruit)
			
			Passiflora edulis
		
		
			
			Малине (сушене)
			
			Rubus idaeus
		
		
			
			Црвене рибизле (сушене)
			
			Ribes rubrum
		
	

1.2. Јестиви зачини и биље:

	
		
			
			Бибер (Peruvian)
			
			Schinus molle L.
			
		
		
			
			Семе рена
			
			Аrmoracia rusticana
		
		
			
			Галанга
			
			Аlpinia officinarum
		
		
			
			Цветови шафрана
			
			Carthamus tinctorius
		
		
			
			Поточарка
			
			Nasturtium officinale
		
	

1.3. Остало:
Алге, укључујући и морске траве, дозвољене у конвенционалној припреми хране 

2. Биљни производи
2.1. Масти и уља биљног порекла, рафинисани или нерафинисани, хемијски немодификовани, изузев следећих:

	
		
			
			Какао 
			
			Theobroma cacao
		
		
			
			Кокос орах
			
			Cocos nucifera
		
		
			
			Маслина
			
			Olea europaea
		
		
			
			Сунцокрет
			
			Helianthus annuus
		
		
			
			Палма
			
			Elaeis guineensis
		
		
			
			Уљанa репица
			
			Brassica napus, rapa
		
		
			
			Шафран
			
			Carthamus tinctorius
		
		
			
			Сусам
			
			Sesamum indicum
		
		
			
			Соја
			
			Glycine max
		
	

2.2. Следећи шећери, скроб и други производи од житарица и кромпира:
Фруктоза 
Пиринчана љуска 
Бесквасни хлеб
Скроб из пиринча и кукуруза, хемијски немодификованог
2.3. Остало: 
Протеини грашка Pisum spp.
Рум, добијен само из сока шећерне трске
Кирш припремљен на бази воћа и арома.
3. Животињски производи:
Водени организми који не потичу из аквакултуре дозвољени у припреми хране која није добијена методама органске производње:
Желатин 
Сурутка у праху „herasuola”
Црева

Прилог 11
ИЗГЛЕД НАЦИОНАЛНОГ ЗНАКА 
