





На основу члана 30






	Редакцијски пречишћен текст










На основу члана 30. ст. 1, 4. и 5. Закона о стандардизацији ("Службени лист 
СФРЈ", бр. 38/77 и 11/80), у сагласности са председником Савезног комитета за 
енергетику и индустрију, председником Савезног комитета за рад, здравство и 
социјалну заштиту и савезним секретаром за унутрашње послове, 



директор Савезног завода за стандардизацију прописује









ПРАВИЛНИК



о техничким нормативима за изградњу надземних електроенергетских водова називног 
напона од 1 kV до 400 kV


"Службени лист СФРЈ", број 
65 
од 4. новембра 1988,


"Службени лист СРЈ", број 
18 
од 10. јула 1992.








I. ОПШТЕ ОДРЕДБЕ





Члан 1.


Овим правилником прописују се технички нормативи за изградњу надземних 
електроенергетских водова (у даљем тексту: водови) који служе за пренос и развод 
електричне енергије, називног напона од 1 kV до укључиво 400 kV.


Одредбе овог правилника не примењују се на контактне водове за електричну вучу и 
на надземне кабловске водове.





Члан 2.


Ниже наведени изрази, у смислу овог правилника, имају следећа значења:


1) надземни електроенергетски вод је скуп свих делова који служе за надземно 
вођење проводника који преносе и разводе електричну енергију, којим су 
обухваћени: проводници, заштитна ужад, земљоводи, уземљивачи, изолатори, носачи, 
конзоле, стубови и темељи;


2) нисконапонски вод је вод чији називни напон не прелази 1000 V;


3) високонапонски вод је вод чији називни напон прелази 1000 V;


4) називни напон је напон према коме је вод димензионисан, грађен и назван;


5) максимални погонски напон је вредност напона између фазних проводника која у 
нормалном погону не сме бити прекорачена;


6) проводници су металне жице или ужад која служе за провођење струје;


7) заштитно уже је уземљено уже које служи за заштиту вода од атмосферских и 
погонских пренапона;


8) сигурносно уже је уземљено уже које служи за заштиту од додира са другим 
водом;


9) стварни пресек жице је геометријски пресек жице, а стварни пресек ужета је 
збир геометријских пресека свих жица у ужету, без обзира на то да ли су жице од 
истог материјала или од различитих материјала;


10) затезна чврстоћа жице је најмање напрезање при коме долази до прекида жице. 
Вредности затезне чврстоће су у складу са вредностима затезне чврстоће пре 
поужавања и наведене су у одговарајућим југословенским стандардима;


11) сила кидања је 95% од рачунске силе кидања за једнометално уже, а 90% од 
рачунске силе кидања за двометално уже. Рачунска сила кидања утврђена је у 
прописима о југословенским стандардима за металну ужад, а прекидна чврстоћа 
израчунава се из тако дефинисане силе кидања и пресека ужета;


12) максимално радно напрезање проводника, односно заштитног ужета је одабрана 
рачунска вредност коју хоризонтална компонента затезне чврстоће постиже на 
температури од -5 °C при нормалном додатном оптерећењу, или на температури од 
-20 °C без додатног оптерећења;


13) нормално дозвољено напрезање проводника, односно заштитног ужета је 
напрезање које се не сме прекорачити под нормалним условима, тј. на температури 
од -5 °C при нормалном додатном оптерећењу и на температури од -20 °C без тог 
оптерећења и односи се на хоризонталну компоненту напрезања;


14) изузетно дозвољено напрезање проводника, односно заштитног ужета је 
напрезање које се не сме прекорачити под изузетним условима, тј. на температури 
од -5 °C при изузетном додатном оптерећењу и односи се на напрезање у тачки 
учвршћења;


15) сила напрезања проводника, односно заштитног ужета је производ стварног 
пресека и максималног радног напрезања;


16) додатно оптерећење је оптерећење проводника, односно заштитног ужета од иња, 
леда или снега, а дејствује вертикално наниже и додаје се тежини проводника, 
односно заштитног ужета;


17) тежина проводника, односно заштитног ужета (са додатним оптерећењем или без 
њега) која оптерећује тачку учвршћења је производ јединичне тежине проводника, 
односно заштитног ужета по метру (са додатним оптерећењем или без њега) и 
гравитационог распона израженог у метрима;


18) гравитациони распон је удаљеност од најниже тачке ланчанице с једне стране 
стуба до најниже тачке ланчанице с друге стране стуба;


19) угиб проводника, односно заштитног ужета је вертикални размак од праве која 
спаја тачке учвршћења до проводника, односно заштитног ужета, мерен на средини 
распона;


20) распон је хоризонтални размак између два суседна стуба;


21) затезно поље је део вода који се налази између два суседна затезна стуба;


22) распон укрштања је распон у коме вод прелази преко неког објекта наведеног у 
глави VIII овог правилника;


23) суседни распон је распон који се налази непосредно до распона укрштања;


24) поље укрштања је затезно поље у коме вод прелази преко неког објекта 
наведеног у глави VIII овог правилника;


25) суседно поље је затезно поље које се налази непосредно до поља укрштања;


26) појачана механичка сигурност је појачана сигурност вода постигнута 
изолацијом која је у механичком погледу јаче димензионисана;


27) појачана електрична сигурност је појачана сигурност вода постигнута 
изолацијом која је у електричном погледу јаче димензионисана;


28) сигурносни размак је најмањи дозвољени размак између делова под напоном, 
односно између дела под напоном и уземљеног дела вода, за одговарајући називни 
напон;


29) сигурносна висина је најмања дозвољена вертикална удаљеност проводника, 
односно делова под напоном од земље или неког објекта при температури + 40 °C, 
односно при температури - 5 °C са нормалним додатним оптерећењем без ветра;


30) сигурносна удаљеност је најмања дозвољена удаљеност проводника, односно 
делова под напоном од земље или неког објекта у било ком правцу при температури 
+ 40 °C и оптерећењу ветром од нуле до пуног износа;


31) стуб је било која конструкција која носи изолаторе, проводнике и заштитну 
ужад (нпр. стуб, зидна конзола, носач и сл.);


32) носећи (линијски) стуб је стуб који носи проводнике и заштитну ужад;


33) затезни стуб је стуб који служи за затезање проводника и заштитне ужади;


34) нормални случај оптерећења стуба је случај који настаје кад су сви делови 
вода неоштећени;


35) ванредни случај оптерећења вода је случај који настаје кад се један 
проводник или једно заштитно уже с једне стране стуба прекине;


36) уземљење је електрично проводно спајање појединих делова вода са земљом;


37) отпорност уземљења је збир отпорности распростирања уземљивача и отпорности 
земљовода;


38) отпорност распростирања уземљивача је отпорност земље између уземљивача и 
референтне земље;


39) референтна земља је подручје земљишта које је од припадајућег уземљивача 
удаљено толико да се између ма којих тачака тог подручја не појављују знатније 
разлике потенцијала;


40) изолација вода је изолација која се састоји од ваздушних размака и изолатора 
у додиру са ваздухом који су подвргнути диелектричном напрезању, атмосферским и 
другим утицајима (влага, прашина, нечистоћа итд.);


41) изолатор је део монтажног склопа који служи за електрично изоловање и 
механичко спајање проводника са носећом конструкцијом;


42) изолаторски ланац је монтажни склоп једног или више изолатора и опреме за 
ношење, који служи за електрично изоловање и механичко спајање проводника са 
носећом конструкцијом.





II. УСЛОВИ ПРОРАЧУНА






1. Температура






Члан 3.


Проводници и заштитна ужад прорачунавају се за следеће услове:


1) минимална температура...............................- 20 °C


2) максимална температура............................ + 40 °C


3) температура при којој постоји додатно оптерећење на 
воду.......................- 5 °C






2. Додатно оптерећење





Члан 4.


При прорачунавању проводника и заштитне ужади узима се да се на њима ствара 
додатно оптерећење од иња, леда или мокрог снега (у даљем тексту: додатно 
оптерећење).


Сматра се да додатно оптерећење дејствује вертикално наниже и оно се додаје 
тежини проводника, односно заштитног ужета.





Члан 5.


За нормално додатно оптерећење г узима се највеће додатно оптерећење које се на 
односном месту појављује просечно сваких пет година, али у сваком случају не 
мање од


g = 0,18 d [daN/m]


где је d - пречник проводника, односно заштитног ужета, у милиметрима.


За процену додатног оптерећења које се узима при прорачуну вода користе се 
подаци који се добијају од хидрометеоролошке службе и измерене вредности на 
постојећим надземним електроенергетским водовима и телекомуникационим водовима 
дуж пројектоване трасе. По правилу, рачуна се са следећим вредностима за 
нормално додатно оптерећење:




1,0 · g


1,6 · g


2,5 · g


4,0 · g

 


Изузетно од одредбе става 2. овог члана, могу се узети и вредности различите од 
наведених, али не мање од 1,0 g.





Члан 6.


За изузетно додатно оптерећење узима се највеће додатно оптерећење које се на 
односном месту појављује просечно сваких 20 година, али не мање од двоструког 
нормалног додатног оптерећења из члана 5. овог правилника.





Члан 7.


Ако је на воду или делу његове трасе резултанта сила притиска ветра и тежине 
проводника, односно заштитног ужета без додатног оптерећења већа од тежине 
проводника, односно заштитног ужета са изузетним додатним оптерећењем, као 
изузетно додатно оптерећење узима се већа вредност.






3. Ветар





Члан 8.


Оптерећење од ветра је производ површине објекта, притиска ветра, коефицијента 
дејства ветра и синуса нападног угла. При том се узима водоравни правац ветра, а 
оптерећење од ветра управно на нападнуту површину.





Члан 9.


При израчунавању оптерећења од ветра, за површину објекта узима се стварна 
површина, без додатног оптерећења, нападнута ветром, а за цилиндричне објекте 
узима се пројекција те површине. За решеткасте стубове узимају се само површине 
окренуте према ветру.





Члан 10.


Притисак ветра п израчунава се према следећем обрасцу:




где је v = максимална брзина ветра [m/s] која се на истом потезу трасе појављује 
просечно сваких пет година, а за водове напона 400 kV - и у дужем периоду. 
Брзина ветра одређује се на основу мерења, применом статистичке обраде мерних 
података. У недостатку довољног броја мерних података, брзина ветра се процењује 
коришћењем расположивих података.


Притисак ветра из става 1. овог члана примењује се за основну висинску зону од 0 
до 40 м над земљом и не сме бити мањи од 50 daN/m2. Добијене рачунске 
вредности за p повећавају се до прве веће вредности из следећег низа:




60, 75, 90, 110, 130 daN/m2


 


На деловима који се налазе у зони између 40 m и 80 m над земљом узимају се 
повећане вредности притиска ветра, према табели 1.





Табела 1







За притисак ветра на проводнике, односно заштитну ужад меродавна је висина 
њихове тачке учвршћења у стезаљци на односном стубу. Вредности из табеле 1 могу 
се повећати зависно од услова терена.





Члан 11.


При одређивању коефицијента дејства ветра узима се у обзир дејство ветра на 
притисак и усисавање, дејство ветра на задњу страну решеткасте конструкције, као 
и смањење дејства ветра на проводнике и заштитну ужад због тога што се 
максимални притисак никад не јавља истовремено дуж целог распона.


Коефицијенти дејства ветра за поједине делове вода су:

 



	
		
		
		
		1) за стубове четвороугаоног пресека
		
		
		
		1,4
	
	
		
		
		
		2) за стубове шестоугаоног или осмоугаоног пресека
		
		
		
		1,0
	
	
		
		
		
		3) за стубове кружног пресека
		
		
		
		0,7
	
	
		
		
		
		4) за двоструке стубове четвороугаоног пресека, за ветар у правцу равни 
		која пролази кроз обе осе стубова (ако је размак оса мањи од двоструке 
		стране пресека)
		
		
		
		2,0
	
	
		
		
		
		5) за двоструке стубове кружног пресека, за ветар у правцу равни која 
		пролази кроз осе стубова
		
		
		(ако је размак оса мањи од двоструког пречника
		
		
		
		1,0
	
	
		
		
		
		6) за решеткасте стубове од профилисаног челика у равни
		
		
		
		1,4
	
	
		
		
		
		7) за решеткасте стубове од цеви у равни
		
		
		
		1,1
	
	
		
		
		
		8) за четвороугаоне решеткасте стубове од профилисаног челика
		
		
		
		2,6
	
	
		
		
		
		9) за четвороугаоне решеткасте стубове од цеви
		
		
		
		2,0
	
	
		
		
		
		10) за троугаоне решеткасте стубове од профилисаног челика
		
		
		
		2,8
	
	
		
		
		
		11) за проводнике и заштитну ужад
		
		
		
		1,0
	






III. ПРОВОДНИЦИ И ЗАШТИТНА УЖАД






1. Израда





Члан 12.


За израду жица и ужади употребљавају се: алуминијум, алуминијумске легуре, бакар 
и челик. Алуминијум и бакар морају бити тврдо вучени. Челик мора бити трајно и 
поуздано заштићен од корозије (нпр. поцинковањем врућим поступком).





Члан 13.


Ако се употребе комбинације метала из члана 12. овог правилника, њихових легура 
или других материјала, жице и ужад морају бити довољно жилави и постојани према 
атмосферским утицајима.





Члан 14.


За водове који се граде према одредбама овог правилника може се употребљавати 
само гола ужад.






2. Најмањи дозвољени пресеци





Члан 15.


Најмањи дозвољени пресеци ужади су:


1) од алуминијума и његових легура.........25 mm2


2) од ал-челика ..........................................16 mm2


3) од челика................................................16 mm2


4) од бакра..................................................10 mm2


Ужад од других материјала мора имати такав пресек да сила кидања буде најмање 
380 daN.





Члан 16.


Пресек ужади мора бити довољно велики да укупна температура ужади услед 
загревања струјом не буде виша од + 80 °C, при чему се рачуна са температуром 
околине од + 40 °C.





Члан 17.


Заштитно уже мора бити таквих димензија да при једнополним кратким спојевима не 
буде термички преоптерећено.





3. Напрезање





Члан 18.


Максимално радно напрезање, тј. одабрана рачунска вредност коју хоризонтална 
компонента напрезања на затезање постиже при температури од - 5 °C са нормалним 
додатним оптерећењем према члану 5. овог правилника, или при температури од - 20 
°C без додатног оптерећења, не сме прелазити вредност нормалног дозвољеног 
напрезања.





Члан 19.


Напрезање на затезање у тачки учвршћења проводника при температури од - 5 °C са 
изузетним додатним оптерећењем према члану 6. овог правилника не сме бити веће 
од вредности изузетног дозвољеног напрезања.





Члан 20.


Нормална и изузетно дозвољена напрезања која се односе на рачунски пресек ужади 
за разне материјале не смеју бити већа од вредности датих у табели 2.





Табела 2









За материјале који нису наведени у табели 2 узима се:


- као нормално дозвољено напрезање: 40% од рачунске силе кидања;


- као изузетно дозвољено напрезање: 75% од рачунске силе кидања.





Члан 21.


Опасност од замора материјала због вибрација спречава се одговарајућим мерама 
(нпр. постављањем пригушивача или смањењем напрезања).





Члан 22.


При прорачунавању напрезања, за физичка својства материјала користе се вредности 
наведене у табели 3.





Табела 3









Члан 23.


При прорачунавању напрезања проводника на висећим изолаторима у стрмим и 
неравномерним распонима мора се узети у обзир отклон изолатора у смеру трасе 
вода (прорачунавање помоћу "идеалног распона").





4. Настављање проводника и заштитне ужади





Члан 24.


За настављање проводника, односно заштитне ужади употребљавају се, по правилу, 
спојнице односно стезаљке од истог материјала од ког су и проводници. Спојнице, 
односно стезаљке од челика морају бити поцинковане врућим поступком или израђене 
од нерђајућег челика.





Члан 25.


За водове у истом распону дозвољен је највише један наставак по проводнику, 
односно по заштитном ужету.





Члан 26.


Проводници, односно заштитна ужад различитих пресека или од различитих 
материјала смеју се настављати само на местима на којима су механички 
растерећени. Употребљене стезаљке морају бити такве конструкције да се поуздано 
спречава електролитско разарање.





Члан 27.


Наставци проводника, односно заштитне ужади у распону морају издржати најмање 
90% силе кидања проводника, односно заштитног ужета, при чему је дозвољено 
употребити и више од једне спојнице.


Спојнице које су такве конструкције да се њима постиже поуздан проводан спој и 
да имају најмање 100% силе кидања проводника, односно заштитне ужади (нпр. 
компресионе спојнице) не сматрају се наставцима.





IV. РАСПОРЕД ПРОВОДНИКА И ЗАШТИТНЕ УЖАДИ





1. Сигурносни размаци





Члан 28.


Удаљеност између делова под напоном, као и удаљеност од делова под напоном до 
уземљених делова и до делова стуба, узимајући у обзир дејство ветра или додатног 
оптерећења, мора бити најмање једнака сигурносном размаку.






Члан 29.*



Сигурносни размаци (cm) морају одговарати следећим вредностима:*









Сигурносни размаци рачунају се за следеће случајеве:*



1) при неотклоњеном изолаторском ланцу*



2) за P = 0,15 · Pmax*



3) за P = Pmax*



где је Pmax - максимални притисак ветра, према члану 10. овог правилника.*





*Службени лист СРЈ, број 18/1992





Члан 30.


Сматра се да је захтев из члана 29. овог правилника у погледу удаљености између 
проводника, односно између проводника и заштитне ужади у средини распона испуњен 
ако удаљеност D у средини распона у условима без ветра на температури + 40 °C 
износи најмање:



D = kf+l 
сигурносни размак одређен за склопне и дуготрајне пренапоне (cm)*


где је:


f - угиб проводника, односно заштитног ужета на температури + 40 °C, у cm, без 
обзира на усвојену максималну температуру проводника;


l - дужина изолаторског ланца од тачке учвршћења до проводника, у cm, за сва 
учвршћења (или делове учвршћења) која се не отклањају у смеру управном на правац 
вода, као и потпорне изолаторе, затезне изолаторске ланце и заштитну ужад l = О;


k - коефицијент чија вредност зависи од распореда два посматрана проводника, 
односно проводника и заштитног ужета, а одређује се према обрасцима из чл. 31. 
до 33. овог правилника, у којима је α угао отклона проводника, односно заштитног 
ужета од пуног притиска ветра, рачунатог према чл. 10. и 11. овог правилника, на 
уже, без леда, изражен у степенима.


При прорачунавању удаљености између два различита проводника, односно између 
проводника и заштитног ужета које није изведено исто као и проводник, за сваки 
проводник, односно и за проводник и за заштитно уже удаљеност D израчунава се 
према обрасцу из става 1. овог члана, а одабира се већа вредност за D.


При преласку са једног распореда проводника на други распоред проверавају се 
растојања на најкритичнијем месту, с тим да се у образац уврсти вредност угиба 
на том месту.





*Службени лист СРЈ, број 18/1992





Члан 31.


При хоризонталном распореду узима се да је:





Најмања удаљеност је D = 60 cm, ако сигурносни размак није већи.


За водове називног напона до 20 kV користи се образац из става 1. овог члана и 
кад распоред (пројекција) проводника, односно заштитног ужета није хоризонталан.


За случајеве из става 3. овог члана, хоризонтална удаљеност проводника износи 20 
cm кад због временских прилика (снег, лед, иње) постоји вероватноћа додира, 
односно прескока напона.





Члан 32.


При косом распореду узима се да је коефицијент

 
  




Најмања удаљеност је Д = 70 cm, ако сигурносни размак није већи.


За водове називног напона већег од 20 кВ такво израчунавање удаљености 
(пројекција) дозвољено је само под условом да је уједно и хоризонтална удаљеност 
између проводника, односно између проводника и заштитног ужета најмање једнака 
сигурносном размаку.


Ако је хоризонтална удаљеност између два косо распоређена проводника и заштитног 
ужета једнака или већа од удаљености D израчунате према члану 31. овог 
правилника, удаљеност је довољна.





Члан 33.


При вертикалном распореду узима се да је коефицијент


 




Најмања удаљеност је D = 140 cm, ако сигурносни размак није већи.


Удаљеност из става 2. овог члана потребна је само за водове називног напона 
већег од 20 kV и у случају кад распоред није потпуно вертикалан, али је 
хоризонтална удаљеност мања од сигурносног размака.





Члан 34.


Угао отклона изолаторског ланца α рачуна се са 70% притиска ветра на проводнике, 
односно са 50% притиска ветра на проводнике у снопу. У оба случаја угао отклона 
рачуна се за проводнике без леда. Притисак ветра рачуна се на начин одређен у 
чл. 10. и 11. овог правилника.





2. Заштитна зона





Члан 35.


Под заштитном зоном подразумева се простор испод заштитног ужета у коме су 
проводници довољно заштићени од утицаја атмосферских пренапона.





Члан 36.


Проводници се, по правилу, морају налазити у границама заштитне зоне дуж свих 
распона и на свим температурама од 0° до 40 °C у условима без ветра.





Члан 37.


На воду са једним заштитним ужетом заштитна зона обухвата простор у границама 
угла од највише 30° са обе стране заштитног ужета, мерено од вертикале.





Члан 38.


Заштитна зона између два заштитна ужета обухвата простор испод лука који 
додирује оба заштитна ужета, чије је средиште изнад ужета, а полупречник лука 
износи 0,58 d, где је д међусобна удаљеност заштитне ужади (слика 1).















Слика 1











V. ИЗОЛАТОРИ И ИЗОЛАТОРСКИ ЛАНЦИ






1. Опште одредбе





Члан 39.


На водовима се употребљавају потпорни и висећи изолатори.


Потпорни изолатори спајају се чврсто са стубом.


Висећи изолатори спајају се са стубом тако да се могу слободно клатити око тачке 
учвршћења.





Члан 40.


За одређени вод бирају се одговарајући типови изолатора, при чему се води рачуна 
о механичким и електричним оптерећењима тог вода.






2. Механичко димензионисање






Члан 41.


Потпорни изолатори на носећим стубовима морају бити таквих димензија да преломно 
оптерећење износи најмање 2,5 пута тежине проводника са додатним оптерећењем, с 
тим што се ако је оптерећење проводника услед деловања ветра веће, узима у обзир 
то веће преоптерећење.


Потпорни изолатори на затезним стубовима морају бити таквих димензија да 
преломно оптерећење износи најмање 2,5 пута сила затезања проводника.





Члан 42.


Капасти изолатори, односно капасти изолатори у изолаторским ланцима на носећим 
стубовима морају бити таквих димензија да имају електромеханичко, односно 
механичко оптерећење најмање три пута веће од тежине проводника са додатним 
оптерећењем, с тим што се, ако је оптерећење проводника услед деловања ветра 
веће, узима у обзир то веће оптерећење.


Капасти изолатори, односно капасти изолатори у изолаторским ланцима на затезним 
стубовима морају бити таквих димензија да имају електромеханичко, односно 
механичко оптерећење најмање три пута веће од силе затезања проводника.





Члан 43.


Масивни и штапни изолатори, односно масивни и штапни изолатори у изолаторским 
ланцима на носећим стубовима морају бити таквих димензија да имају прекидно 
оптерећење најмање три пута веће од тежине проводника са додатним оптерећењем, с 
тим што се, ако је оптерећење проводника услед деловања ветра веће, узима у 
обзир то веће оптерећење. Масивни и штапни изолатори, односно масивни и штапни 
изолатори у изолаторским ланцима на затезним стубовима морају бити таквих 
димензија да имају најмање три пута веће прекидно оптерећење од силе затезања 
проводника.





Члан 44.


Дозвољена је употреба вишеструких изолаторских ланаца под условом да је у 
нормалном стању осигурана равномерна расподела оптерећења на поједине 
изолаторске ланце.





3. Електрично димензионисање





Члан 45


Изолатор, односно изолаторски ланац, комплетно састављен као на надземном воду 
са заштитном арматуром или без ње, мора задовољити вредности дате у табелама 4, 
5 и 6.




Табела 4







Ступањ изолације вода (снижен или пун ступањ изолације) бира се с обзиром на 
изложеност атмосферским или склопним пренапонима, начин уземљења неутралне тачке 
и врсту пренапонске заштитне направе ако је примењена.




Табела 5







Из табеле 5 бира се један ступањ или више ступњева изолације за поједине 
стандардне вредности највишег напона опреме. Ако је дато више ступњева 
изолације, виши ступањ изолације је прикладан за опрему у мрежама са 
компензацијом струје земљоспоја или где је фактор земљоспоја изнад 1,4.




Табела 6







Члан 46.


Вредности из члана 45. овог правилника важе за изолаторе под следећим условима:


1) атмосферски притисак.............1013,25 mbar;


2) температура ........................... + 20 °C;


3) влажност ....................................11 g/m3.





Члан 47.


За делове вода на већим надморским висинама, вредности испитних напона из табела 
4, 5. и 6. из члана 45. овог правилника множе се следећим факторима:


1) 1,075 - за надморске висине од 1000 м до 1500 m;


2) 1,150 - за надморске висине од 1500 м до 2000 m;


3) 1,225 - за надморске висине од 2000 м до 2500 m.





Члан 48.


На водовима или деловима водова у пределима са повећаним степеном загађености 
атмосфере (нпр. у близини обале мора, хемијске индустрије, топлана, цементара и 
др.) морају се употребити специјални изолатори са продуженом струјном стазом.





Члан 49.


Према степену загађености, изолаторски ланци, односно изолатори морају имати 
специфичне називне струјне стазе најмање према табели 7, с тим што се узима 
највиши напон опреме Um.





Табела 7







Члан 50.


Положај изолатора, односно изолаторског ланца на воду мора бити такав да битно 
не смањује његова изолациона својства.






4. Појачана изолација





Члан 51.


Изолација вода појачава се, по потреби, механички, електрично, односно механички 
и електрично.





Члан 52.


Изолација вода је механички појачана ако се:


а) за потпорне изолаторе употребе два или више изолатора, тако да, у случају 
прелома једног изолатора, преостали изолатори буду димензионисани према чл. 41. 
до 44. овог правилника, узимајући у обзир расподелу оптерећења на неоштећене 
изолаторе;


б) за висеће изолаторе, односно изолаторске ланце употребе два ланца или више 
ланаца димензионисаних према чл. 42. до 44. овог правилника за нормално стање 
вода, кад је оптерећење равномерно распоређено на све ланце, а ако се прекине 
један ланац, преостали ланци смеју бити оптерећени највише са пола износа од 
електромеханичког оптерећења, односно минималног преломног оптерећења.





Члан 53.


Изолација је електрично појачана ако се:


1) за потпорне изолаторе одабере изолатор за први виши изолациони ниво, односно 
изолатор са повећаном дужином струјне стазе;


2) за масивне и штапне изолаторе одабере изолатор са повећаном дужином струјне 
стазе;


3) за капасте изолаторе, односно капасте изолаторе у изолаторским ланцима стави 
један чланак више, независно од напонског нивоа.






5. Учвршћење проводника





Члан 54.


На потпорним изолаторима носећих стубова проводници се, по правилу, везују 
меканом жицом од истог или сличног материјала од ког су и проводници. Пречник 
жице не сме бити мањи од 2,5 mm.





Члан 55.


На угаоне стубове проводник се поставља тако да је потпорни изолатор у тупом 
углу и да је веза растерећена.





Члан 56.


На затезним стубовима проводници се учвршћују на потпорне изолаторе омчом која 
је затворена спојницама или везом.





Члан 57.


Носачи потпорних изолатора димензионишу се тако да издрже оптерећење из члана 
41. овог правилника, с механичким фактором сигурности најмање 2 с обзиром на 
прекидну чврстоћу материјала.





Члан 58.


Стезаљке и остали метални делови у саставу изолаторских ланаца, као и опрема за 
учвршћење заштитног ужета морају бити таквих димензија да издрже оптерећење 
према чл. 42. и 43. овог правилника, с механичким факторима сигурности од 
најмање 2,5 с обзиром на силу кидања.


Стезаљке и остали метални делови за учвршћење проводника и заштитног ужета 
морају бити израђени од истог или сличног материјала од ког су проводници, 
односно заштитна ужад или од челика поцинкованог врућим поступком, односно од 
нерђајућег челика.





Члан 59.


Код вишеструких изолаторских ланаца, при прекиду једног ланца метални делови 
осталих ланаца морају бити таквих димензија да издрже оптерећење према чл. 42. и 
43. овог правилника, с механичким фактором сигурности од најмање 1,7 с обзиром 
на силу кидања.





Члан 60.


Сила извлачења из носећих стезаљки за проводнике и заштитну ужад не сме бити 
мања од 60% силе затезања.





VI. СТУБОВИ






1. Врсте стубова





Члан 61.


Стубови могу бити носећи (линијски) и затезни.


Носећи стубови се, по правилу, постављају само у праволинијској траси. Напрезање 
проводника, односно заштитне ужади код носећих стубова у оба распона је једнако, 
а проводници и заштитна ужад нису са њима чврсто спојени и на стуб се не преноси 
директно њихова сила затезања с једне стране стуба, него се преноси само 
резултанта силе затезања с обе стране, ако та резултанта постоји.


Код затезних стубова напрезање проводника, односно заштитне ужади не мора бити 
једнако у оба распона, проводници и заштитна ужад су са њима чврсто спојени и на 
стуб се директно преноси сила затезања сваког проводника и заштитног ужета са 
сваке стране стуба.


Стубови могу истовремено бити и носећи и затезни (нпр. стуб на коме се вод 
одваја је у односу на пролазни вод носећи, а у односу на огранак је затезни).





Члан 62.


Стубови се могу налазити у праволинијској траси (линијски стубови) или на углу 
трасе (угаони стубови).


Носећи и затезни стубови могу бити линијски или угаони.





Члан 63.


На водовима са висећим изолаторима не употребљавају се угаони носећи стубови на 
местима на којима угао скретања трасе износи више од 20°.





Члан 64.


Дужина затезног поља, тј. удаљеност између два затезна стуба, по правилу, не сме 
бити већа од 8 км, нити сме садржати више од 30 распона.


Краћа затезна поља примењују се ако посебне прилике на траси то захтевају 
(климатски услови, терен, укрштања, већи број углова и сл.).





2. Напрезање стубова





Члан 65.


Стубови морају бити таквих димензија да напрезање материјала не прекорачи 
границу дозвољеног напрезања ни у једном случају оптерећења.


За прорачунавање појединог дела стуба бира се оно оптерећење које проузрокује 
највећу силу у њему, с тим што се при том не узима да разна оптерећења из чл. 
68. и 69. и оптерећења из члана 209. овог правилника дејствују истовремено.





Члан 66.


Дозвољена напрезања за поједине врсте материјала одређују се посебно за нормалне 
случајеве оптерећења, а посебно за ванредне случајеве оптерећења.


Нормални случајеви оптерећења настају кад су сви делови неоштећени.


Ванредни случајеви оптерећења настају кад је један проводник или једно заштитно 
уже с једне стране стуба прекинуто.





3. Оптерећења





Члан 67.


Оптерећења наведена у чл. 68. и 69. овог правилника односе се на стубове водова 
са висећим изолаторима и на стубове водова са потпорним изолаторима, а напрезање 
се израчунава према одредбама члана 70. овог правилника.





Члан 68.


Нормална оптерећења су:


1) за све врсте стубова (носеће и затезне):


а) оптерећење при чијем се прорачуну узима:


- тежина стуба, изолатора, прибора, проводника и заштитне ужади;


- тежина додатног оптерећења на проводницима и заштитној ужади;


- резултанта пуне силе затезања свих проводника и заштитне ужади с обе стране 
стуба;


б) оптерећење при чијем се прорачуну узима:


- тежина стуба, изолатора, прибора, проводника и заштитне ужади;


- притисак ветра на стуб и на све проводнике и заштитну ужад управно на вод, 
односно у правцу симетрале угла трасе;


- резултанта од две трећине силе затезања свих проводника и заштитне ужади с обе 
стране стуба;


в) оптерећења при чијем се прорачуну узима:


- тежина стуба, изолатора, прибора, проводника и заштитне ужади;


- притисак ветра на стуб и на све проводнике и заштитну ужад у правцу вода, 
односно управно на симетралу угла трасе;


- резултанта од две трећине силе затезања свих проводника и заштитне ужади с обе 
стране стуба;


2) за затезне стубове:


а) оптерећење при чијем се прорачуну узима:


- тежина стуба, изолатора, прибора, проводника и заштитне ужади;


- две трећине силе затезања проводника и заштитне ужади с једне стране стуба.





Члан 69.


Ванредна оптерећења су:


1) за носеће стубове:


а) оптерећење при чијем се прорачуну узима:


- тежина стуба, изолатора, прибора, проводника и заштитне ужади;


- тежина додатног оптерећења на проводницима и заштитној ужади;


- половина силе затезања једног проводника или једног заштитног ужета с једне 
стране стуба, а за проводнике у снопу - четвртина силе затезања проводника 
једног снопа; 


2) за затезне стубове и за угаоне носеће стубове са углом скретања трасе већим 
од 20°:


а) оптерећење при чијем се прорачуну узима:


- тежина стуба, изолатора, прибора, проводника и заштитне ужади;


- тежина додатног оптерећења на проводницима и заштитној ужади;


- пуна сила затезања свих проводника и заштитне ужади у оба правца трасе, осим 
једног проводника, односно једног заштитног ужета с једне стране стуба, а за 
водове са проводницима у снопу - пуна сила затезања свих снопова проводника и 
заштитне ужади у оба правца трасе, осим једног снопа, односно једног заштитног 
ужета с једне стране стуба.



Ако је притисак ветра већи од 60 daN/m2, односно додатно оптерећење 
веће од 0,18 d daN/m, ванредна оптерећења не узимају се у обзир за једноставне 
конструкције дрвених стубова, ни за водове до 35 kV, осим на деоницама са тежим 
атмосферским условима.*





*Службени лист СРЈ, број 18/1992





Члан 70.


При израчунавању напрезања стубова узимају се у обзир:


1) тежина проводника и заштитне ужади и тежина додатног оптерећења, израчунате 
за гравитациони распон стуба дефинисан у члану 2. овог правилника;


2) притисак ветра на проводнике и заштитну ужад у правцу симетрале угла трасе, 
израчунат за полузбир суседних распона, без икакве редукције с обзиром на угао 
трасе;


3) притисак ветра на проводнике и заштитну ужад у правцу симетрале угла трасе, 
израчунат за полузбир суседних распона, са редукцијом, с обзиром на положај 
проводника и заштитне ужади према правцу ветра, али тако да је једнак најмање 
четвртини притиска у правцу симетрале угла трасе;


4) ако није одређено који је проводник, заштитно уже или страна стуба у питању, 
узима се најнеповољнији случај.





4. Натписи на стубовима





Члан 71.


На све стубове морају се поставити трајни натписи са упозорењем на опасност од 
електричне струје.





VII. УЗЕМЉЕЊЕ






1. Опште одредбе





Члан 72.


При уземљењу водова примењују се и одредбе прописа о техничким нормативима за 
електроенергетска постројења називног напона изнад 1000 V.





Члан 73.


Метални и армиранобетонски стубови високонапонских водова, метална сидрена ужад 
и металне траке на дрвеним стубовима које служе за заштиту стубова од удара 
грома морају бити поуздано повезани са земљом. Ако се темељењем стубова и 
укопавањем сидара не добије задовољавајуће уземљење, постављају се допунски 
уземљивачи, односно предузимају се друге допунске мере.






2. Уземљење у мрежама са компензованим земљоспојем и са изолованом неутралном 
тачком





Члан 74.


У мрежама високог напона са изолованом неутралном тачком и мрежама са 
компензованом струјом земљоспоја узима се да је трајање земљоспоја дуже, па 
отпорност уземљења Ру код стубова на обрадивим површинама, поред прометних 
путева и у насељеним местима не сме прећи вредност дату обрасцем:





где је:


Uz = 125 V - највиши дозвољени напон на уземљењу;


Iz - стварна струја земљоспоја (А), која тече на месту земљоспоја.


У мрежама са изолованом неутралном тачком Iz је капацитивна струја земљоспоја, а 
у мрежама са компензованим земљоспојем - преостала струја земљоспоја.


Сматра се да је стуб поред прометног пута ако се налази на удаљености мањој од 
15 m од ивице коловоза.


Вредност отпорности уземљења из става 1. овог члана не сме бити прекорачена ако 
се стуб вода налази на удаљености мањој од 15 m од стамбене зграде, у ограђеном 
дворишту, у окућници која се користи као обрадиво земљиште, у парку или на 
шеталишту.





Члан 75.


На водовима са заштитном ужади узима се укупна отпорност уземљења, рачунајући и 
везу преко заштитне ужади.





Члан 76.


Прекорачење вредности отпорности Ru дозвољава се ако се предузме једна од 
следећих мера:


1) употреба непробојних масивних или штапних изолатора;


2) редовна контрола изолатора, а најмање једанпут годишње;


3) уграђивање уређаја за сигнализацију земљоспоја и непосредно аутоматско 
искључење вода чим настане квар.


Посебне мере за смањење напона корака нису потребне ако је предузета једна од 
мера из овог члана.

 

3. 
Уземљење у мрежама са уземљеном неутралном тачком





Члан 77.


Надземни водови који припадају мрежи са ефикасно уземљеном неутралном тачком 
морају имати уређаје за брзо аутоматско искључење при земљоспоју, који поуздано 
искључују деоницу у квару и тако одстрањују опасност од дејства напона на месту 
земљоспоја.





Члан 78.


Стубови надземних водова из члана 77. овог правилника имају по правилу уземљивач 
у облику једног или два прстена око сваког темеља или око свих темеља једног 
стуба. Најмања дубина укопавања уземљивача је 0,5 m.


Удаљеност прстенова од темеља, односно стуба мора бити таква да се постигне 
повољније обликовање потенцијала, што зависи од облика и конструкције темеља 
стуба.





Члан 79.


Одредбе члана 78. овог правилника не примењују се на стубове у терену с великом 
специфичном отпорношћу, у коме се, уз рационалну употребу материјала, не могу 
постићи задовољавајући резултати отпорности уземљења. Стубове на оваквом терену 
не треба уземљити.





Члан 80.


У погледу заштите од опасног напона на месту земљоспоја не треба предузимати 
друге посебне мере осим мера предвиђених у чл. 77. до 79. овог правилника.





4. Уземљења за заштиту од грома





Члан 81.


Да би се при удару грома у стуб или заштитно уже смањила опасност од прескока на 
проводнике, треба, према одабраном ступњу изолације вода, одредити максимално 
дозвољену отпорност уземљења, узимајући у обзир учесталост и јачину громова у 
подручју трасе, сигурност вода и учесталост кварова.





Члан 82.


Ако се уземљењем изведеним према члану 78. овог правилника не постигне отпорност 
која обезбеђује заштиту од грома, потребно је међусобно повезивати појединачне 
уземљиваче или поставити још један прстен око свих темеља стуба на дубини од 1 
m, односно положити зракасте уземљиваче укупне дужине приближне дужини 
уземљивача прстена, ако је то повољније с обзиром на терен.


Ако се поступком из става 1. овог члана не постигне отпорност која штити од 
повратног прескока, одустаје се од даљег полагања уземљивача.





Члан 83.


Повратни прескок на проводнику није вероватан ако је за отпорност уземљења 
испуњен услов према следећем обрасцу:







где је:


Ruz - отпорност уземљења Ω посматраног стуба, без везе са заштитном ужади;


Ui - подносиви ударни напон (kV) изолације посматраног стуба у сувом;


Iu - темена вредност ударне струје грома (kА) за посматрани стуб.


При избору Iu као оријентација могу послужити вредности дате у табели 8, које 
показују за колико процената од свих удара грома, узетих као 100%, вредност 
струје из првог реда табеле 8 неће бити премашена. Вредности струја мање од 20 
kА могу се узети само за водове напона до 35 kV.




Табела 8







Основа за одређивање струје од удара грома су подаци о учесталости атмосферског 
пражњења, број грмљавинских дана у години или број удара грома по јединици 
површине, дистрибуција темене вредности струје у стази грома и жељени ниво 
сигурности, с обзиром на вероватни број повратних прескока у једној години.





Члан 84.


Отпорност уземљења са којом се рачуна при ударним напонима грома приближно је 
једнака отпорности уземљења која се добија уобичајеним мерењима.






5. Уземљење заштитне ужади





Члан 85.


Заштитно уже на металним стубовима може се уземљити преко конструкције без 
посебног вода за уземљење ако је конструкција уземљена. Изнад темеља 
конструкције мора постојати стезаљка за прикључак уземљивача.





Члан 86.


Заштитно уже на армиранобетонским стубовима може се уземљити преко челичне 
арматуре у бетону ако пресек арматуре износи најмање 50 mm2 и ако сви 
делови арматуре који служе за уземљење имају поуздан контакт.


Одредба става 1. овог члана односи се и на носаче изолатора.


Ако арматура армиранобетонских стубова служи за уземљење, мора имати извод изнад 
темеља за прикључење уземљивача.





Члан 87.


На дрвеним стубовима уземљење се не изводи, осим ако носе заштитно уже или ако 
металне делове треба уземљити. У том случају, уземљење се изводи као код 
металних и армиранобетонских стубова.


Ако носачи изолатора нису уземљени, вод за уземљење заштитног ужета треба одмаћи 
или изоловати од главе стуба и тиме спречити галванску везу са носачима.


На дрвеним стубовима заштитно уже мора се уземљити на сваком стубу, најмање на 
сваких 300 m дужине вода.


Ако су дрвени стубови усидрени, морају се уземљити метални делови за причвршћење 
изолатора и сидра, као и сидро у земљи.





6. Водови за уземљење





Члан 88.


Водови за уземљење (земљоводи) постављају се ради галванске везе између заштитне 
ужади и уземљивача.


Најмањи допуштени пресеци водова за уземљење су:


1) за челик поцинкован топлим поступком ................ 50 mm2;


2) за алуминијум...................................................... 35 mm2;


3) за бакар.............................................................. 16 mm2.


Стварни пресеци водова за уземљење морају бити димензионисани према очекиваној 
струји земљоспоја.





Члан 89.


Ако се голи земљоводи полажу у земљу, сматрају се делом уземљивача.





Члан 90.


Ако се на месту преласка земљовода у земљу очекује појачана корозија, потребно 
је да се вод заштити премазивањем, да се повећа пресек или да се примени нека 
друга заштитна мера.





Члан 91.


Ако постоји опасност од механичког оштећења, земљовод се мора заштитити.





7. Уземљивачи





Члан 92.


Уземљивачи су метални делови који се налазе у земљи и остварују електричну 
проводну везу делова вода са земљом.


Уземљивачи могу бити тракасти или шипкасти.


Као материјал за уземљиваче употребљава се челик поцинкован топлим поступком или 
на неки други начин заштићен од корозије, ако локалне прилике не захтевају 
употребу неког другог материјала (нпр. бакра).


За уземљиваче се, по правилу, не употребљавају непоцинковане челичне цеви, лим, 
профили и лаки метали.





Члан 93.


Најмањи пресеци уземљивача дати су у табели 9.





Табела 9







За уземљиваче се могу употребљавати и други материјали отпорни према корозији, 
сличних својстава и одговарајућих пресека.





Члан 94.


Ако се на неком подручју очекује јача корозија или се употреби непоцинковани 
челик, узимају се око 50% веће вредности пресека од вредности наведених у табели 
9.





Члан 95.


На уземљиваче и земљоводе, поред одредаба овог правилника, примењују се и 
одредбе прописа о техничким нормативима за електроенергетска постројења називног 
напона изнад 1000 V.





VIII. ПРЕЛАЗАК ВОДОВА И ЊИХОВО ПРИБЛИЖАВАЊЕ ОБЈЕКТИМА






1. Опште одредбе





Члан 96.


При преласку водова преко објеката, односно при приближавању водова објектима, 
сигурносна висина је једнака сигурносној удаљености ако за сигурносну висину 
није наведена посебна вредност.





Члан 97.


Сигурносне висине и сигурносне удаљености из чл. 100. до 224. овог правилника 
односе се на водове називног напона до 110 kV.





Члан 98.


Сигурносне висине и сигурносне удаљености повећавају се у односу на сигурносне 
висине и сигурносне удаљености за називни напон 110 kV, и то:


1) за 0,75 m - за водове називног напона 220 kV;


2) за 2,0 m - за водове називног напона 400 kV.





Члан 99.


Одредбе чл. 121. до 129, чл. 142. до 148. и чл. 178. до 181. овог правилника 
примењују се и кад се вод приближи аутопуту, магистралном путу, жичари, пловној 
реци или пловном каналу на удаљеност мању од висине стуба изнад земље, с тим што 
се не примењују одредбе о сигурносној висини.






2. Неприступачна места





Члан 100.


За неприступачна места (нпр.: гудуре, стене, непловне реке, мочваре и сл.) 
сигурносна висина и сигурносна удаљеност износе:


1) сигурносна висина........................... 4,0 m;


2) сигурносна удаљеност..................... 3,0 m.





3. Места неприступачна возилима





Члан 101.


За места неприступачна возилима сигурносна висина и сигурносна удаљеност износе:


1) сигурносна висина...........................5,0 m;


2) сигурносна удаљеност.....................4,0 m.





4. Места приступачна возилима





Члан 102.


За места приступачна возилима (око насељених подручја, изнад поља око којих се 
налазе пољски путеви, изнад ливада и ораница, изнад пољских путева и шумских 
путева), сигурносна висина и сигурносна удаљеност износе:


1) сигурносна висина...........................6,0 m;


2) сигурносна удаљеност.....................5,0 m.





5. Зграде





Члан 103.


Вођење водова преко зграда које служе за сталан боравак људи може се извести ако 
су задовољени услови из чл. 104. до 108. овог правилника.


Сматра се да вод прелази преко зграде и кад је растојање хоризонталне пројекције 
најближег проводника у неотклоњеном положају од зграде мање од 3,0 m за водове 
називног напона до 20 kV и мање од 5,0 m за водове називног напона већег од 20 
kV.





Члан 104.


За неприступачне делове зграде (кров, димњак и сл.) сигурносна удаљеност износи 
3,0 m.





Члан 105.


За стално приступачне делове зграде (тераса, балкон, грађевинске скеле и сл.) 
сигурносна висина и сигурносна удаљеност износе:


1) сигурносна висина...........................5,0 m;


2) сигурносна удаљеност.....................4,0 m.





Члан 106.


Вертикална удаљеност између проводника и делова зграде испод проводника (слеме 
крова, горња ивица димњака итд.) за водове са висећим изолаторима износи најмање 
3,0 m и у случају кад у распону укрштања постоји нормално додатно оптерећење, а 
у суседним распонима нема тог оптерећења.





Члан 107.


За водове изнад зграда потребна је електрично појачана изолација, а за водове 
изнад стамбених зграда и зграда у којима се задржава већи број људи (нпр. школе, 
вртићи итд.) потребна је и механички појачана изолација.





Члан 108.


На стамбеним зградама није дозвољено постављање зидних конзола или зидних и 
кровних носача за ношење водова.






6. Зграде погонских постројења






Члан 109.


Сигурносне висине и сигурносне удаљености од зграда које припадају истом 
погонском постројењу чији је и електроенергетски вод (електране, 
трансформаторске станице, разводна постројења), а не служе за становање, могу 
бити и мање од вредности из члана 103. овог правилника ако се предвиде 
одговарајуће заштитне мере за спречавање случајног додира проводника (нпр. 
постављање ограде, лако уочљивих натписа за упозорење и сл.).






7. Зграде са запаљивим кровом





Члан 110.


За зграде са кровом покривеним запаљивим материјалом, ради заштите водова од 
оштећења сигурносна висина и сигурносна удаљеност износе, без обзира на напон 
вода:


1) сигурносна висина.........................12,0 m;


2) сигурносна удаљеност.....................5,0 m.


За зграде из става 1. овог члана важе и одредбе чл. 103. до 108. овог 
правилника.






8. Објекти у којима се налази лако запаљив материјал





Члан 111.


Није дозвољено вођење водова преко надземних објеката у којима се налази лако 
запаљив материјал (складишта бензина, уља, експлозива и сл.).


На пролазу поред објеката из става 1. овог члана, хоризонтална сигурносна 
удаљеност једнака је висини стуба увећаној за 3,0 м, а мора износити најмање 
15,0 m.






9. Насељена места





Члан 112.


За водове у насељеним местима сигурносна висина износи 7,0 m.


Изолација мора бити електрично појачана.






10. Спортска игралишта






Члан 113.


Ако водови прелазе преко игралишта, морају бити испуњени следећи услови:


1) сигурносна удаљеност мора износити 12,0 m;


2) изолација мора бити механички и електрично појачана;


3) дозвољено напрезање (нормално и изузетно) проводника и заштитних ужади мора 
се смањити на 75% од вредности наведених у табели 2 из члана 20. овог 
правилника;


4) није дозвољено настављање проводника и заштитних ужади.





Члан 114.


Није дозвољен прелазак водова преко стрелишта. 


Сигурносна удаљеност вода износи 12,0 m.






11. Јавна купалишта и кампинзи





Члан 115.


Није дозвољен прелазак водова преко јавних купалишта и кампинга.






12. Смучарске скакаонице





Члан 116.


Није дозвољен прелазак водова преко одскочне и доскочне стазе.


Сигурносна удаљеност од одскочне стазе износи 8,0 m, а од доскочне стазе - 12,0 
m.


Изолација мора бити механички и електрично појачана.






13. Шуме и дрвеће






Члан 117.


Сигурносна удаљеност од било ког дела стабла износи 3,0 m.


За водове називног напона 110 kV и за више називне напоне сигурносна удаљеност 
мора се одржати и у случају пада стабла, при чему се сигурносна удаљеност мери 
од проводника у неотклоњеном положају.






14. Регионални путеви, локални путеви и путеви за индустријске објекте изграђени 
као путеви за општу употребу





Члан 118.


Сигурносна висина вода износи 7,0 m.





Члан 119.


Удаљеност било ког дела стуба од спољне ивице пута, по правилу, не сме бити мања 
од 10 м, а у изузетним случајевима може се смањити на најмање 5 m.


Изолација мора бити електрично појачана.


У распону укрштања дозвољава се један наставак по проводнику или заштитном 
ужету.





Члан 120.


Угао укрштања вода и регионалног пута, по правилу, износи најмање 20°.


За локалне путеве и путеве за индустријске објекте угао укрштања није ограничен.






15. Магистрални путеви





Члан 121.


На магистралним путевима сигурносна висина вода износи 7,0 m.





Члан 122.


Хоризонтална удаљеност било ког дела стуба од спољне ивице пута износи 20,0 m.


Кад вод прелази магистрални пут, удаљеност било ког дела стуба може бити мања 
ако то условљавају месне прилике, али не сме бити мања од 10,0 m.


Изолација мора бити механички и електрично појачана.





Члан 123.


Угао укрштања, по правилу, износи најмање 30°. 


У распону укрштања није дозвољено настављање проводника и заштитне ужади.






16. Ауто-путеви





Члан 124.


Сигурносна висина вода изнад ауто-пута износи 7,0 m.





Члан 125.


Удаљеност било ког дела стуба од ивице ауто-пута износи најмање 40,0 m.


Кад вод прелази преко ауто-пута, удаљеност било ког дела стуба може бити мања 
ако то захтевају услови тла, с тим да не сме бити мања од 10,0 m.


Изолација мора бити механички и електрично појачана.





Члан 126.


Дозвољено напрезање (нормално и изузетно) проводника и заштитних ужади смањује 
се на 75% од вредности наведених у табели 2 из члана 20. овог правилника.





Члан 127.


У распону укрштања није дозвољено настављање проводника, односно заштитних 
ужади.





Члан 128.


Угао укрштања не сме бити мањи од 30°.





Члан 129.


При вођењу водова паралелно са ауто-путем, удаљеност вода од ауто-пута на 
потезима дужим од 5 km мора бити:


1) за водове напона до 35 kV - најмање 50,0 m;


2) за водове напона већег од 35 kV - најмање 100 m. 


У брдовитим и шумовитим пределима удаљеност вода од ауто-пута може се смањити на 
40,0 m.






17. Насељена места





Члан 130.


У густо насељеним местима, сигурносна висина вода мора да износи 7,0 m.





Члан 131.


Изолација мора бити електрично појачана, а на местима укрштања са улицама или 
путевима и механички појачана.





Члан 132.


Дозвољено напрезање (нормално и изузетно) проводника и заштитних ужади смањује 
се на 75% од вредности наведених у табели 2 из члана 20. овог правилника.





Члан 133.


У распону укрштања водова са путевима у густо насељеним местима није дозвољено 
настављање проводника, односно заштитне ужади, а у суседним распонима дозвољен 
је само један наставак по проводнику, односно заштитном ужету.


Угао укрштања не сме бити мањи од 30°.





Члан 134.


Ако је растојање хоризонталне пројекције најближег проводника у неотклоњеном 
положају мање од 5,0 m, изолација мора бити механички и електрично појачана.






18. Пијаце и вашаришта





Члан 135.


Ако водови прелазе преко пијаца и вашаришта, морају бити испуњени следећи 
услови:


1) сигурносна удаљеност мора износити 12,0 m;


2) изолација мора бити механички и електрично појачана;


3) дозвољено напрезање (нормално и изузетно) проводника и заштитне ужади мора се 
смањити на 75% од вредности наведених у табели 2 из члана 20. овог правилника;


4) није дозвољено настављање проводника и заштитних ужади.






19. Паркиралишта и аутобуска стајалишта





Члан 136.


Ако вод прелази преко паркиралишта или аутобуског стајалишта, сигурносна висина 
износи 7,0 m.


Изолација вода мора бити механички и електрично појачана.


Сматра се да вод прелази преко паркиралишта, односно аутобуског стајалишта и кад 
је растојање хоризонталне пројекције најближег проводника у неотклоњеном стању 
мање од 5,0 m.






20. Трамваји и тролејбуси






Члан 137.


Сигурносна удаљеност вода од трамваја или тролејбуса, возних и напојних водова, 
односно делова конструкције за њихово ношење износи 3,0 m.


Изолација вода мора бити механички и електрично појачана.





Члан 138.


Дозвољено напрезање (нормално и изузетно) проводника и заштитне ужади смањује се 
на 75% од вредности наведене у табели 2 из члана 20. овог правилника.





Члан 139.


У распону укрштања није дозвољено настављање проводника и заштитне ужади.





Члан 140.


Угао укрштања вода не сме бити мањи од 30°.






21. Сплавне реке





Члан 141.


Сигурносна висина вода од највишег водостаја река на којима је могућно 
сплаварење износи 7,0 m.


Изолација вода мора бити електрично појачана.






22. Пловне реке и канали





Члан 142.


Сигурносна висина од највишег водостаја при коме је још могућна пловидба износи, 
по правилу, 15,0 m.





Члан 143.


Хоризонтална удаљеност било ког дела стуба износи најмање:


1) од обале....................................... 10 m;


2) од стопе насипа.............................6 m.


Изолација вода мора бити механички и електрично појачана.





Члан 144.


Дозвољено напрезање (нормално и изузетно) проводника и заштитне ужади смањује се 
на 75% од вредности наведене у табели 2 из члана 20. овог правилника.





Члан 145.


У распону укрштања није дозвољено настављање проводника и заштитне ужади.





Члан 146.


Угао укрштања не сме бити мањи од 30°.





Члан 147.


При вођењу водова паралелно са пловним рекама и каналима на потезима дужим од 5 
km, удаљеност од обале, односно од насипа не сме бити мања од 50 m.





Члан 148.


Одредбе чл. 143. и 144. овог правилника примењују се и кад је хоризонтална 
удаљеност отклоњеног проводника од обале због дејства ветра при + 40°C за водове 
називног напона до 110 kV мања од 2,0 m.






23. Мостовне конструкције






Члан 149.


Сигурносна удаљеност вода износи:


1) од приступачних делова моста...............5,0 m;


2) од неприступачних делова моста...........3,0 m.


Ако вод пролази кроз отвор моста, сигурносна удаљеност мора бити једнака 
сигурносном размаку из члана 29. овог правилника.


На мосту се мора уградити заштитна ограда која ће онемогућити додир са деловима 
под напоном.






24. Антене телевизијских и радио-пријемника






Члан 150.


Прелазак водова преко антена телевизијских и радио-пријемника дозвољен је ако су 
испуњени следећи услови:


1) сигурносна удаљеност мора износити 5,0 m;


2) изолација мора бити механички и електрично појачана;


3) нормално дозвољено напрезање не сме да прелази 1/3 прекидне чврстоће 
проводника и заштитне ужади.


Ако је распон укрштања ограничен носећим стубовима, мора се проверити удаљеност 
кад у прелазном распону остаје додатно оптерећење, а у суседним распонима нема 
додатног оптерећења на проводницима и заштитној ужади. Дозвољена сигурносна 
висина мора да износи 2,0 m.






25. Антене предајних и пријемних станица






Члан 151.


Прелазак вода преко антена предајних и пријемних радио-станица није дозвољен.






26. Укрштање високонапонског вода са другим високонапонским водовима и њихово 
међусобно приближавање





Члан 152.


Сигурносна висина вода износи 2,5 m, а сигурносна удаљеност 1,0 m.


Услови из става 1. овог члана морају бити испуњени и кад на горњем воду има 
додатног оптерећења, а на доњем воду нема.


Одредба става 2. овог члана односи се и на проверавање максималног отклона 
проводника доњег вода.


Вод вишег напона поставља се, по правилу, изнад вода нижег напона.


Горњи вод мора се изградити са електрично појачаном изолацијом.





Члан 153.


Најмања међусобна удаљеност проводника паралелних водова мора бити једнака 
удаљености D из чл. 30. и 32. овог правилника. При највећем отклону проводника 
једног вода због дејства ветра, мора се проверити да међусобна удаљеност 
проводника паралелних водова није мања од сигурносних размака за виши напон, с 
тим да не сме бити мања од 70 cm кад проводници другог вода нису отклоњени.





Члан 154.


Ако су два вода или више водова на разним висинама заједничких стубова, вод 
вишег напона поставља се изнад вода нижег напона.






27. Укрштање високонапонског вода са нисконапонским водом и њихово међусобно 
приближавање





Члан 155.


Прелазак нисконапонског вода преко високонапонског вода није дозвољен.


Сигурносна висина вода износи 2,5 m, а сигурносна удаљеност 2,0 m.


Горњи вод мора се изградити са електричном појачаном изолацијом.





Члан 156.


Изнад нисконапонских проводника морају се поставити два обострано уземљена 
сигурносна ужета чија рачунска сила кидања (механичка чврстоћа) износи најмање 
1000 daN.





Члан 157.


Заштитна ужад изнад нисконапонских водова не морају се постављати ако су за 
високонапонски вод испуњени следећи услови:


1) да је изолација у распону укрштање електрично и механички појачана изолација;


2) да нормално дозвољено напрезање не прелази 1/3 прекидне чврстоће проводника и 
заштитне ужади;


3) да је распон укрштања ограничен носећим стубовима, а сигурносна висина износи 
најмање 2 m и кад у прелазном распону постоји додатно оптерећење, а у суседним 
распонима нема додатног оптерећења на проводницима и заштитној ужади.





Члан 158.


Ако услови из чл. 156. и 157. овог правилника нису испуњени, вод ниског напона 
треба поставити у кабл или га изместити.





Члан 159.


Најмања међусобна удаљеност проводника паралелних водова мора бити једнака 
удаљености D из чл. 30. и 32. овог правилника.


При највећем отклону проводника једног вода због дејства ветра мора се проверити 
да међусобна удаљеност проводника паралелних водова није мања од сигурносног 
размака за виши напон, с тим да не сме бити мања од 70 cm кад проводници другог 
вода нису отклоњени.





Члан 160.


Ако на заједничким стубовима има више водова на разним висинама, високонапонски 
водови морају се поставити изнад нисконапонских водова.


Нисконапонски вод мора се опремити одводницима пренапона на почетку и на крају 
деонице вода која је на заједничким стубовима са високонапонским водом, као и на 
сваком евентуалном огранку.






28. Укрштање надземног електроенергетског вода са телекомуникационим водом и 
њихово међусобно приближавање





Члан 161.


На месту укрштања надземног електроенергетског вода са телекомуникационим водом 
сигурносна висина између најнижег проводника електроенергетског вода и највишег 
проводника телекомуникационог вода износи:


1) за водове напона 400 kV............................5,5 m;


2) за водове напона 220 kV............................4,0 m;


3) за водове напона од 35 kV до 110 kV........3,0 m;


4) за водове напона од 1 kV до 35 kV............2,5 m.





Члан 162.


У распону укрштања надземног електроенергетског вода са телекомуникационим водом 
изолација мора бити механички и електрично појачана.





Члан 163.


На месту укрштања надземног електроенергетског вода са телекомуникационим водом 
није дозвољено постављање заштитне мреже изнад телекомуникационог вода.





Члан 164.


У распону укрштања надземног електроенергетског вода са телекомуникационим водом 
није дозвољено настављање проводника, односно заштитне ужади.





Члан 165.


На стубовима распона укрштања електроенергетског вода са телекомуникационим 
водом није дозвољена употреба искочних и клизних стезаљки.





Члан 166.


Угао укрштања надземног електроенергетског вода са телекомуникационом водом, по 
правилу, не сме бити мањи од 45°, с тим да се изузетно може смањити до 30°.





Члан 167.


Ако електроенергетски вод нема заштитно уже, на стубовима телекомуникационих 
водова који се налазе на крајевима распона укрштања са надземним 
електроенергетским водом морају се поставити громобрани чије уземљење, по 
правилу, треба да има електричну отпорност мању од 25 Ω.





Члан 168.


У затезном пољу укрштања надземног електроенергетског вода са телекомуникационим 
водом најмањи дозвољени пресеци проводника и заштитне ужади износе:


1) за бакар и челик........................................16 mm2;


2) за ал-челик.................................................25 mm2;


3) за алуминијум и легуре алуминијума.........35 mm2.


Употреба једножичних проводника и заштитне ужади није дозвољена.





Члан 169.


Распон укрштања надземног електроенергетског вода са телекомуникационим водом, 
по правилу мањи је од суседних распона, или се стубови у распону укрштања 
прорачунавају за већи распон.





Члан 170.


На местима приближавања водова, хоризонтална удаљеност између најближих 
проводника оба вода мора бити једнака висини виших стубова, увећаној за 3,0 m.


Изузетно од одредбе става 1. овог члана, дозвољена је хоризонтална удаљеност 
једнака сигурносној висини из члана 161. овог правилника, с тим да изолација 
вода буде механички и електрично појачана.





Члан 171.


При приближавању водова на кривинама морају се предузети мере против додира 
откинутих проводника, и то:


1) распон се мора смањити тако да откинути проводник спољног вода остане удаљен 
најмање 3,0 m од најближег проводника унутрашњег вода; или


2) учвршћење проводника на потпорним изолаторима (сигурносни стремени или 
слично) мора се појачати.





Члан 172.


Одредбе чл. 170. и 171. овог правилника примењују се и на телекомуникационе 
водове за које су употребљени надземни (ваздушни) каблови.





Члан 173.


Телекомуникациони каблови положени у земљу морају се удаљити од стубова 
електроенергетских водова најмање 10,0 m за називне напоне до 110 kV, 15,0 m за 
називни напон 220 kV, а 25,0 m за називни напон 400 kV.


Ако се не могу испунити услови из става 1. овог члана, дозвољено је да се 
телекомуникациони каблови положе најмање на 1 m од стубова електроенергетских 
водова називног напона до 35 kV.





Члан 174.


Постављање телекомуникационих водова на стубовима надземних електроенергетских 
водова није дозвољено, осим ако тај телекомуникациони вод служи за сигнализацију 
и телекомуникације у електроенергетским мрежама.








Члан 175.


Хоризонтална удаљеност најближег проводника електроенергетског вода до стуба 
телекомуникационог вода не сме износити мање од 5,0 m. Тај услов мора бити 
испуњен ако висинска разлика између најближих проводника оба вода износи најмање 
10,0 m.


Хоризонтална удаљеност стуба електроенергетског вода од најближег проводника 
телекомуникационог вода не сме бити мања од 2,0 m.





Члан 176.


Ако су на месту укрштања телекомуникациони водови изведени као кабловски, 
хоризонтална пројекција удаљености најближег проводника надземног 
електроенергетског вода од најближег стуба који носи телекомуникационе водове, 
односно извод телекомуникационог кабла мора бити најмање једнака висини стуба 
електроенергетског вода на месту укрштања, повећаној за 3,0 m.






29. Прелазак телекомуникационог вода преко надземног електроенергетског вода





Члан 177.


Прелазак телекомуникационог вода преко надземног електроенергетског вода није 
дозвољен.






30. Жичаре





Члан 178.


При укрштању електроенергетског вода са жичаром (изнад или испод жичаре), 
сигурносна удаљеност у најнеповољнијем положају делова жичаре и проводника 
износи 5,0 m.





Члан 179.


При преласку електроенергетског вода преко жичаре изолација мора бити механички 
и електрично појачана.





Члан 180.


У распону укрштања електроенергетског вода са жичаром није дозвољено настављање 
проводника и заштитне ужади.


Угао укрштања електроенергетског вода са жичаром мора бити мањи од 30°.





Члан 181.


У распону укрштања електроенергетског вода са жичаром метални делови суседних 
носећих конструкција жичаре морају се уземљити.






31. Металне и жичане ограде





Члан 182.


Металне и жичане ограде које се налазе око објеката у којима се задржава већи 
број лица или служе за становање не смеју се постављати у близини челичних и 
армиранобетонских стубова. Њихова удаљеност мора износити најмање 0,7 Uu (cm), с 
тим што не сме бити мања од 20 cm, где је Uu називни напон (kV).


За водове називног напона 110 kV и више, потребно је срачунавање или мерење 
индукованих напона при нормалном погону далековода.


Ако је индуковани напон према земљи већи од 65 V, морају се предузети посебне 
мере заштите (уземљење, галванско одвајање делова ограде, замена ограде или 
слично). Ако се заштита врши уземљењем, отпорност уземљења не сме бити већа од 
25 Ω.


Сигурносна удаљеност вода од металне и жичане ограде износи 3,0 m.







32. Жичане мреже





Члан 183.


Сигурносна висина и сигурносна удаљеност од жичане мреже у пољима засејаним 
хмељом, виноградима и воћњацима износе 3,75 m.





Члан 184.


Изолација вода мора бити електрично појачана.


Изузетно од одредбе става 1. овог члана, дозвољена је примена само једног 
потпорног изолатора за први виши ступањ изолације, с тим да се примени 
сигурносно учвршћивање проводника на изолаторе.





Члан 185.


Најмањи дозвољени пресеци проводника и заштитних ужади одређују се према члану 
168. овог правилника.





Члан 186.


За водове називног напона 110 kV и више, примењују се одредбе ст. 2. и 3. члана 
182. овог правилника.






33. Гасоводи, нафтоводи, пароводи и сл.





Члан 187.


Ако су гасоводи, нафтоводи, пароводи и сл. постављени надземно, сигурносна 
висина и сигурносна удаљеност вода износе 8,0 m.


Изолација вода мора бити механички и електрично појачана.





Члан 188.


Сигурносна удаљеност вода мери се од гасовода, нафтовода, паровода или сличног 
објекта, као и од његове носеће металне конструкције.





Члан 189.


Угао укрштања вода не сме бити мањи од 30°.





Члан 190.


На месту укрштања вода и цевовода, надземни цевовод мора бити уземљен на 
одговарајући начин.





Члан 191.


Ако се вод поставља паралелно са надземним гасоводом, нафтоводом или сличним 
објектима, сигурносна удаљеност тог вода не сме бити мања од висине стуба 
увећане за 3,0 m.


Изузетно од одредбе става 1. овог члана, дозвољена је мања сигурносна удаљеност 
под условом да се предузму мере које се предузимају при укрштању 
електроенергетског вода са цевоводима према члану 187. овог правилника.






34. Стогови и сушаре






Члан 192.


При преласку вода преко стогова и сушара, сигурносна висина износи најмање 12,0 
m, а сигурносна удаљеност мора да износи најмање 5,0 m без обзира на називни 
напон вода.





Члан 193.


Одредбе чл. 103. и 110. овог правилника примењују се и за зграде у којима се 
суши сено, житарице и сл. (сењаци, амбари и кошеви).






35. Гробља





Члан 194.


Постављање стубова на гробљима није дозвољено.


При преласку вода преко гробља, на стубовима у распону укрштања изолација мора 
бити механички и електрично појачана.






36. Аеродроми и хелидроми





Члан 195.


Водови не смеју прелазити преко аеродрома.


Удаљеност вода од полетно-слетне стазе не сме бити мања од 1000 m, с тим што се 
правац полетно-слетне стазе не сме пресецати на удаљености мањој од 3000 m.


Удаљености из става 2. овог члана могу се смањити зависно од теренских услова и 
намене аеродрома.


Водови не смеју да прелазе преко хелидрома нити да се приближавају основним 
правцима полетања и слетања на удаљености мањој од 1000 m, а у осталим правцима 
та удаљеност не сме бити мања од 200 m.






37. Противградне станице





Члан 196.


Водови не смеју прелазити преко противградних станица.


Удаљеност вода од противградне станице не сме бити мање од 200 m по хоризонтали, 
с тим што проводници и заштитна ужад морају бити у нижој равни од противградне 
станице.






38. Железничке пруге које нису предвиђене за електрификацију са надземним 
контактним водом





Члан 197.


Најмањи дозвољени пресеци проводника и заштитне ужади у пољу укрштања износе:


1) за уже од бакра и челика...................16 mm2;


2) за уже од алуминијума........................35 mm2;


3) за уже од других материјала..............25 mm2.





Члан 198.


Највеће напрезање на затезање (хоризонтална компонента), које у проводнику 
настаје у најнеповољнијим условима, мора се у односу на нормално дозвољено 
напрезање материјала према члану 20. овог правилника смањити, и то: - за 
електроенергетске водове називног напона до 50 kV на 2/3, а за електроенергетске 
водове називног напона већег од 50 kV на 85%.





Члан 199.


При троструком нормалном додатном оптерећењу мора се проверити да напрезање 
проводника у тачки учвршћења не прелази вредност изузетног дозвољеног напрезања 
материјала према члану 20. овог правилника.





Члан 200.


У распону укрштања вода није дозвољено настављање проводника и заштитне ужади.





Члан 201.


У затезном пољу укрштања вода изолација мора бити механички појачана.


Ради појачане механичке сигурности на потпорним изолаторима, није дозвољено 
постављање изолатора једног испод другог.





Члан 202.


У распону укрштања вода изолација мора бити и електрично појачана.


Изолаторски ланци за напоне од 35 kV или више напоне морају бити уземљени и 
заштитном арматуром заштићени од прескока.


Одредба става 2. овог члана не односи се на изолаторске ланце на дрвеним 
стубовима.





Члан 203.


На носећим стубовима затезног поља укрштања вода није дозвољена употреба 
искочних стезаљки.





Члан 204.


У затезном пољу укрштања дозвољена су највише три носећа стуба.





Члан 205.


У затезном пољу укрштања вода називног напона до 20 kV са железничком пругом 
могу се за носеће стубове употребити прости дрвени стубови укљештени у посебне 
ногаре или двоструки дрвени стубови на којима не сме бити скретања трасе.


За затезне стубове морају се употребити А стубови или други одговарајући типови 
стубова.





Члан 206.


За водове називног напона већег од 20 kV дозвољени су и дрвени А стубови само у 
правој траси вода, а изузетно и за угао скретања до 5°, с тим што се стабилност 
мора рачунски проверити. За затезне стубове морају се употребити стубови типа 
пирамиде или других одговарајућих типова.





Члан 207.


У затезном пољу укрштања није дозвољено усидрење стубова за водове називног 
напона до 20 kV.





Члан 208.


На стубове у распону укрштања надземних водова није дозвољено постављање 
трансформатора и уљних прекидача, као ни прекидача код којих могу настати 
отворени електрични лукови.





Члан 209.


Стубови распона укрштања морају се проверити за нормално и ванредно оптерећење 
према чл. 67. до 70. овог правилника, а затезни стубови морају се проверити и за 
следећа оптерећења:


1) тежину стуба, изолатора, прибора, проводника и заштитне ужади;


2) тежину додатног оптерећења на проводницима и заштитној ужади;


3) силу затезања свих проводника и заштитне ужади у пољу укрштања, а за водове 
са проводницима у снопу - силу затезања свих проводника у снопу и заштитне ужади 
у пољу укрштања.





Члан 210.


На стубовима у пољу укрштања надземног вода морају се уземљити сви метални 
делови који служе за учвршћење изолатора.





Члан 211.


Одредбе чл. 81. до 84. овог правилника примењују се и за отпорност уземљења 
вода.


Изузетно од одредбе става 1. овог члана, отпорност уземљења вода може се 
остварити паралелним спајањем неколико уземљења преко заштитне ужади.





Члан 212.


Сигурносна висина вода од горње ивице шине мора да износи 7,0 m.





Члан 213.


Ако у затезном пољу укрштања постоје носећи стубови морају се проверити 
сигурносне висине из члана 161. овог правилника за телекомуникационе водове и 
члана 212. овог правилника ако у распону укрштања остане додатно оптерећење, а у 
суседним распонима нема додатног оптерећења на проводницима и заштитној ужади. У 
том случају, сигурносна висина може бити мања за 1,0 m од вредности утврђене у 
чл. 161. и 212. овог правилника.





Члан 214.


Угао укрштања не сме бити мањи од 45°, с тим што се, изузетно, може смањити до 
30° за водове називног напона од 35 kV и више.





Члан 215.


Ако се водови постављају изнад станичних перона, истоварних рампи и других 
истоварних површина, сигурносна висина вода од горње ивице шина не сме бити мања 
од 12,0 m.





Члан 216.


При укрштању или приближавању вода и железничке пруге, најмања хоризонтална 
удаљеност било ког дела стуба од најближе железничке шине треба да износи 10,0 
m, с тим што се изузетно може смањити на 5,0 m.





Члан 217.





Ако се вод приближи колосеку железничке пруге тако да је хоризонтална удаљеност 
између најближег проводника и најближе шине мања од 5,0 m, морају се предузети 
мере заштите као да вод прелази преко железничке пруге, осим у погледу 
сигурносне висине.






39. Електрифициране железничке пруге са надземним контактним водовима





Члан 218.


Одредбе чл. 197. до 204, чл. 207. до 211. и чл. 213. до 217. овог правилника 
примењују се и на електрифициране железничке пруге са надземним контактним 
водовима.


Удаљеност стуба од најближе железничке шине износи 15,0 m, а употреба дрвених 
стубова није дозвољена.


Сигурносна висина вода за пруге које су предвиђене за електрификацију, за које 
не постоје подаци о висини контактних водова на месту укрштања са 
електроенергетским водом, мора да износи 12,0 m.


Сигурносна висина и сигурносна удаљеност надземних електроенергетских водова од 
контактних водова одређују се према одредбама чл. 152. до 154. овог правилника.






40. Индустријске пруге и колосеци





Члан 219.


Сигурносна висина вода од горње ивице шина износи 7,0 m, а за пруге са 
контактним водом одређује се према одредбама члана 218. овог правилника.





Члан 220.


За пруге без контактног вода изолација мора бити механички појачана, а за пруге 
са контактним водом изолација мора бити и електрично појачана.





Члан 221.


На носећим стубовима распона укрштања вода и пруге није дозвољена употреба 
искочних стезаљки.





Члан 222.


Угао укрштања, по правилу, не сме бити мањи од 30°, али се може смањити испод 
30° за водове називног напона од 10 kV и више.





Члан 223.


У погледу удаљености било ког дела стуба од железничког колосека при укрштању 
вода и пруге примењују се одредбе члана 216. овог правилника.







41. Стакленици и стаклене баште





Члан 224.


Одредбе члана 103. овог правилника примењују се и за преласке електроенергетских 
водова преко стакленика и стаклених башти.





IX. ДРВЕНИ СТУБОВИ






1. Одређивање димензија





Члан 225.


При статичком прорачуну узима се да је дрвени стуб потпуно прав и да је повећање 
пречника стуба на дебљем крају у складу са прописом о југословенском стандарду 
за дрвене стубове за надземне електроенергетске водове.





Члан 226.


Напрезање стуба или његових делова од сила затезања, односно притиска, које је 
равномерно распоређено по пресеку, не сме прелазити вредности из табеле 10.




Табела 10







Вредности наведене у табели 10 одређене су према затезној чврстоћи меког дрвета 
од 550 daN/cm2, односно тврдог дрвета од 850 daN/cm2.


При ванредном оптерећењу електроенергетског вода према члану 66. став 3. овог 
правилника вредности у табели 10 могу се повећати за 25%.





Члан 227.


При напрезању стуба и његових делова на савијање, максимално ивично напрезање не 
сме прелазити дозвољено напрезање на савијање према табели 10 из члана 226. овог 
правилника.


Слабљење пресека због рупа за вијке, можданике и др. мора се увек узети у обзир 
при деловању силе затезања.





Члан 228.


Напрезање стуба и његових делова на извијање, израчунато према следећим 
обрасцима, не сме прелазити вредност дозвољеног напрезања на притисак.


Напрезање на извијање прорачунава се по обрасцу:






где је:


ω - коефицијент извијања;


F - највећа аксијална сила (daN);


S - неослабљени пресек, у cm2.


Коефицијент ω одређује се с обзиром на виткост штапа, и то:







Извијање из става 1. овог члана прорачунава се за раван извијања која је 
најнеповољнија.


Виткост обичног стуба прорачунава се по следећем обрасцу:

 
  







где је:





li - дужина извијања; 


 



i - полупречник извијања ;

 



Ј - момент инерције пресека у правцу извијања за који вреди li (мала локална 
слабљења не узимају се у обзир);


S - површина пресека без обзира на мала локална ослабљења, у cm.


Као дужина извијања за укопане А стубове узима се размак од средине клина и 
вијка на врху до половине укопане дужине, а за укопане трокраке, односно 
четворокраке пирамиде - размак од средине клина или вијка на врху до попречног 
споја, односно од попречног споја до половине укопане дужине.


За стубове са ногарима, као дужина извијања узима се размак од средине клина на 
врху, односно попречног споја до половине размака између вијака који спајају 
ногаре са стубом.





Члан 229.


За двоструке стубове који по својој изради не испуњавају услове из члана 236. 
овог правилника, може се узети да имају двоструки момент отпора једноструког 
стуба.


За двоструке стубове који испуњавају услове из члана 236. овог правилника, узима 
се да имају троструки момент отпора једноструког стуба ако правац силе лежи у 
равни која пролази кроз осе стуба.






2. Спајање





Члан 230.


Средства за спајање стубова треба да онемогуће међусобно помицање појединих 
елемената сложених стубова и та средства морају имати вредности максималних сила 
којима се могу оптеретити спојеви вијцима наведеним у табели 11.





Табела 11







Члан 231.


Ако сила дејствује косо на правац влакана, под углом α са правцем влакана (члан 
230), вредности из табеле 11 множе се следећим фактором к:









Члан 232.


Испод главе и испод навртке сваког вијка мора се поставити округла подложна 
плочица пречника 3,5 d, односно квадратна плочица исте толике дужине страна, где 
је d - пречник вијка. Дебљина плочице мора износити око 1/10 њене стране 
(пречника), али не сме бити мања од 4 mm.





Члан 233.


Међусобни размак између вијака, као и размак од вијака до краја штапа, у правцу 
силе затезања, мора износити најмање 7 пречника вијка, али не сме бити мањи од 
10 cm.





Члан 234.


Можданици стубова израђују се од тврдог дрвета. Притисак између дрвета и 
можданика не сме бити већи од притиска дозвољеног према табели 10 из члана 226. 
овог правилника, под условом да дужина можданика није мања од петоструке дубине 
засека.


Сви делови спојени можданицима морају бити међусобно стегнути вијцима.





Члан 235.


А стубови се морају на горњем крају спојити бар једним мождаником од тврдог 
дрвета.


Приближно у средини слободне дужине стуба мора се поставити бар једна попречна 
спојница. Спојница се састоји од два четвртаста или полуокругла дрвета и на обе 
стране причвршћује се вијцима за стуб, или се састоји од једног округлог дрвета 
чији пречник не сме бити мањи од пречника стуба на врху, а стеже се вијком 
најмање М 20, постављеним одмах испод спојнице и паралелно с њом.


На доњем крају стуба постављају се клешта чије су гредице спојене са стубовима, 
вијцима пречника најмање М 20.





Члан 236.


Двоструки стубови спојени можданицима морају имати по један можданик на сваком 
крају, а зависно од дужине стуба још 2 до 4 можданика по дужини, и то тако 
постављена да се рупама за вијке и можданике не ослаби стуб око опасног пресека. 
Непосредно уз сваки можданик мора се поставити најмање по један спојни вијак. За 
двоструке стубове пречника 16 cm на врху, спојни вијци морају бити најмање М 16, 
а за дебље стубове најмање М 20.





Члан 237.


Уместо можданика могу се употребити и друга средства исте механичке вредности 
(нпр. булдог-плочице).






3. Мере и облик стубова





Члан 238.


Најмањи дозвољени пречник стуба на тањем крају мора да износи, и то:


1) једноструких стубова и елемената сложених стубова 

 
који су 
оптерећени............................................................................. 
16 cm;


2) помоћних елемената сложених стубова 
.......................................... 14 cm;


3) А стубова и двоструких стубова спојених можданицима................. 15 cm;


4) 
ногара................................................................................................. 
18 cm.





Члан 239.


Пречник стубова мери се на 30 cm од врха, а одређује се на основу измереног 
обима стуба.





Члан 240.


Стубови за електроенергетске водове морају бити прави. Сматра се да је стуб прав 
ако размак од конопца затегнутог између врха стуба и места на коме стуб излази 
из земље до површине стуба ни на једном месту није већи од полупречника стуба на 
измереном месту.






4. Заштита од труљења и корозије





Члан 241.


Све врсте дрвених стубова за електроенергетске водове, осим стубова који по 
својој природи нису подложни труљењу, импрегнишу се подесним средствима да би се 
обезбедила њихова трајност.


Заштита дрвених стубова, у смислу става 1. овог члана, мора бити у складу са 
југословенским стандардима за заштиту дрвених стубова.





Члан 242.


Сви резови и рупе на стубу морају се заштити од разарања.


Није дозвољено директно убетонирање стубова у темеље.


Челични делови који су у додиру са дрвеним стубовима морају се заштитити од 
корозије одговарајућом заштитом.





X. ЧЕЛИЧНИ СТУБОВИ






1. Начин прорачунавања решеткастих стубова





Члан 243.


Решеткасти стубови прорачунавају се као просторне решеткасте конструкције.


Ако се решеткасти стубови не прорачунавају као просторне решеткасте 
конструкције, силе које делују на стуб растављају се на компоненте паралелне са 
страницама стуба, а прорачунавање елемената врши се према чл. 244, 245. и 246. 
овог правилника.





Члан 244.


Појасници (угаони штапови) решеткастих стубова прорачунавају се на аритметички 
збир сила у односним штаповима које су проузроковане односним компонентама.





Члан 245.


Дијагонале решеткастих стубова прорачунавају се према силама проузрокованим оном 
компонентом која је паралелна са односном страном стуба.





Члан 246.


Момент торзије од спојних сила на решеткастим стубовима правоугаоног пресека 
може се заменити са два једнака пара сила које дејствују у међусобно паралелним 
странама пресека у равни дејствовања торзионог момента. Такав начин 
прорачунавања примењује се ако однос страна пресека износи највише 1,5, ако стуб 
има облик зарубљене пирамиде и ако су у равни дејствовања торзионог момента 
уграђена хоризонтална учвршћења у оквиру пресека стуба.





Члан 247.


За појаснике који су према пројекту напрегнути аксијалним силама притиска, 
евентуална ексцентричност тих сила може се занемарити.





Члан 248.


За штапове испуне, који су према пројекту напрегнути аксијалним силама притиска, 
ексцентричност тих сила може се занемарити кад се штап састоји од једног 
угаоника који је на угаоне штапове или на чворни лим прикључен само једним 
краком.





2. Начин израде решеткастих стубова





Члан 249.


Најмање дозвољене мере носећих елемената челичних решеткастих стубова наведене 
су у табели 12.


Пошто је најмањи пречник вијка 12 mm, угаоници L 30 x 30 x 3 и пљоснати челик 
ширине 30 mm могу се спајати само варењем или заковицама.




Табела 12










Члан 250.


Највеће дозвољене мере заковица и вијака, зависно од ширине кракова угаоника, 
дате су у табели 13.


Спајање се може извести и једном заковицом, односно једним вијком.




Табела 13










Члан 251.


Размаци за везе помоћу заковица, односно вијака наведени су у табели 14.




Табела 14







Члан 252.


При спајању штапова заваривањем, материјал мора бити заварљив, а тежиште варова 
мора се поклапати са тежишном линијом прикључног штапа.





Члан 253.


Израда рупа за заковице и вијке пробијањем без накнадног провртања дозвољена је 
само ако дебљина елемента не износи више од 10 mm, у противном, мора се, у 
складу са одговарајућим прописима за челичне конструкције, испитивањем доказати 
да при пробијању оштећења дебљих елемената не долази до оштећења носећих 
елемената.





Члан 254.


Навртке вијака морају се обезбедити од одвртања.






3. Коефицијенти сигурности и одређивање димензија





Члан 255.


За прорачунавање конструкција стуба примењују се коефицијенти сигурности, 
зависно од случаја оптерећења, и то:


1) 1,50 - за нормално оптерећење;


2) 1,10 - за ванредно оптерећење (прекид проводника или заштитног ужета).





Члан 256.


Димензије елемената стубова одређују се у складу са прописима о југословенским 
стандардима за челичне конструкције.






4. Стубови израђени од цеви





Члан 257.


За израду стубова могу се употребити челичне цеви.





Члан 258.


За уклештене стубове израђене од једне цеви или одговарајућег полигоналног 
пресека примењују се коефицијенти сигурности, зависно од случаја оптерећења, и 
то:


1) 1,65 - за нормално оптерећење;


2) 1,30 - за ванредно оптерећење.





5. Заштита од корозије





Члан 259.


За делове челичних стубова који су изнад земље, заштита од корозије може се 
постићи заштитним премазом против корозије или металним превлакама.





Члан 260.


За превлаке од цинка треба применити поцинковање топлим поступком ако то облик 
челичних делова дозвољава, а може се вршити и метализација.





Члан 261.


Навоји и навртке поцинковани врућим поступком могу се обрађивати само ако је 
могућно њихово неометано навијање.





Члан 262.


Челични делови који су у земљи морају се заштитити премазивањем битуменом или 
неким другим одговарајућим средством.





Члан 263.


Челични делови који се налазе у бетону не морају се заштитити од корозије. 
Премазивање челичних делова заштитним средствима која смањују приљубљивање 
бетона и челика није дозвољено ако то није узето у обзир приликом прорачуна.





Члан 264.


На стубовима од челичних цеви сви варови морају бити непропусни да би се избегло 
продирање и задржавање влаге у цеви. Ако цеви нису непропусно затворене, 
унутрашње зидове цеви треба премазати битуменом или другим заштитним средствима 
истог дејства.





Члан 265.


Ако је распоред елемената на стубу такав (ход дијагонала и хоризонтала већи од 
60 cm) да је отежано пењање радника, морају се предвидети пењалице, с тим да 
прва пењалица не сме бити на висини мањој од 2,5 m изнад терена.





XI. АРМИРАНОБЕТОНСКИ СТУБОВИ






1. Опште одредбе





Члан 266.


При изради стубова од армираног бетона, поред одредаба овог правилника примењују 
се и одредбе прописа о техничким нормативима за бетон и армирани бетон, односно 
прописа о техничким нормативима за преднапрегнути бетон.






2. Одређивање димензија и конструисање стубова





Члан 267.


Силе и моменти за одређивање димензија стубова прорачунавају се на основу 
статичког прорачуна, с тим што се морају узети у обзир напрезања стубова према 
чл. 65. до 70. овог правилника и остала напрезања (нпр. при преношењу и подизању 
стубова).





Члан 268.


Четвороугаони и правоугаони пуни, развијени и шупљи косо оптерећени стубови 
прорачунавају се за компоненте у правцу симетрале или у правцу дијагонала 
пресека, с тим што се напрезања одређују аритметичким супер-понирањем.





Члан 269.


За усправно ливене стубове, одређивање димензија за усидрење и наставак на 
преклоп главне арматуре врши се тако што се рачунски одређене дужине повећавају 
за 50%.


Мере из става 1. овог члана треба повећати најмање за 100% за усидрење арматуре 
стуба у темеље, под условом да се не предвиђа ефикасније обезбеђење.





Члан 270.


При одређивању димензија стубова за транспорт, подизање и сл. напрезања 
материјала која том приликом настају не смеју прекорачити дозвољена напрезања 
прописана за ванредна оптерећења.





Члан 271.


Дозвољена напрезања бетона и челика за армирано-бетонске стубове наведена су у 
табели 15. Ако се употребе друге врсте челика, потребно је поднети доказе о 
њиховој чврстоћи и рачунати са степеном сигурности предвиђеним за материјале 
наведене у табели 15.




Табела 15







Члан 272.


Бетон за израду масивних стубова не сме бити марке ниже од МB 20, а бетон за 
стубове развијених, шупљих или перфорираних пресека, као и за све монтажне 
делове, не сме бити марке ниже од МB 30.





Члан 273.


Сва напрезања на затезање треба у целини да преузме арматура. Коса главна 
напрезања могу износити највише половину од дозвољених вредности за односну 
марку бетона.






3. Израда стубова





Члан 274.


При изради бетона за стубове, поред прописане чврстоће за односну марку бетона, 
мора се обезбедити и приљубљивање бетона и челика од најмање 7,0 daN/cm2.





Члан 275.


Бетон треба припремити у мешалици, а ако се припрема на централном месту, мора 
се транспортовати на одговарајући начин и уградити пре почетка везивања.





Члан 276.


Приликом уграђивања бетон се за све стубове мора набијати машински: вибраторима, 
первибраторима, центрифугирањем или другим општеусвојеним поступком.





Члан 277.


Готове површине бетона, после скидања оплате, морају бити глатке, без шупљикавих 
места и гнезда. Ако настану храпавости, шупљине, гнезда и слично, морају се 
поправити непосредно после скидања оплата.





Члан 278.


Готови стубови морају се преносити и подизати тако да се не оштете и да не буду 
изложени оптерећењима за која нису димензионисани. Мања оштећења морају се 
поправити, а стубови који су толико оштећени да је угрожена њихова стабилност не 
смеју се употребити.





Члан 279.


Ако се ради повећања непропусности спољашње површине бетона или ради бољег 
изгледа стубови премазују (почокирају) или прскају цементним млеком, то се мора 
извршити непосредно после скидања оплате.





Члан 280.


Приликом бетонирања стубова на терену, за сваки стуб мора се узети пробна коцка, 
а при серијској производњи стубова пробна коцка се узима за сваки десети стуб.





Члан 281.


Ако су за пењање на стуб предвиђене фиксне пењалице од бетонског челика, њихов 
пречник не сме бити мањи од 18 mm и морају се заштитити од корозије. Прва 
пењалица не сме бити ниже од 2,5 m над тереном.





XII. УСИДРЕЊЕ СТУБОВА





Члан 282.


Усидрење стубова дозвољено је под следећим условима:


1) конструкција усидреног стуба, без обзира на материјал, мора бити таква да 
расподела оптерећења на усидрене и остале делове стуба остане углавном сачувана 
и при евентуалном малом попуштању усидрења;


2) усидрење се изводи поцинкованим челичним ужетом пресека најмање 25 mm2, 
при чему поједине жице ужета не смеју бити тање од 2 mm, или од пуног округлог 
челика, пречника најмање 8 mm.


При димензионисању затега примењују се коефицијенти сигурности у односу на 
границу кидања материјала, и то:


а) 2,6 - за нормално оптерећење;


б) 1,7 - за ванредно оптерећење;


3) дубина усидрења мора бити таква да степен сигурности на чупање ужета за 
усидрење износи најмање 1,5.


Угао површине омотача земљаног тела узима се из табеле 16 члана 290. овог 
правилника, с тим што се морају узети у обзир дејства узгона, ако таква 
могућност постоји.





XIII. ТЕМЕЉИ






1. Опште одредбе





Члан 283.


Стубови надземних водова морају се учврстити у тлу тако да буде обезбеђена 
довољна стабилност и спречено недозвољено помицање стубова при предвиђеном 
оптерећењу. Поред геомеханичких карактеристика тла, узимају се у обзир и силе 
које дејствују на делове конструкције испод површине тла (притисак тла, трење, 
узгон и слично).





Члан 284.


При изради темеља стубова, поред одредаба овог правилника, примењују се и 
одредбе прописа о техничким нормативима за бетон и армирани бетон.





Члан 285.


Ако темељи стуба леже непосредно уз косине или у косинама стрмих падина или у 
водоплавним подручјима, при прорачунавању се мора водити рачуна да се постигне 
иста сигурност као за темеље на равном терену.






2. Фундирање дрвених стубова





Члан 286.


Прости и двоструки дрвени стубови укопавају се у тло средње врсте тако да мора 
бити укопана најмање 1/6 њихове укупне дужине, али не мање од 1,60 m, ако по 
прорачуну није потребна већа дубина укопавања. Јама око стуба мора се испунити 
материјалом ископа, уз чврсто набијање у слојевима не вишим од 30 cm. Средњом 
врстом тла сматра се врста тла која је наведена у табели 16 под C и F, из члана 
290. овог правилника.





Члан 287.


Ради постизања потребне стабилности, стубови се, по потреби, могу уклештити у 
тло помоћу два венца од крупног и чврстог камена или помоћу хоризонталних 
дрвених трупаца на дну и на трећини дубине укопавања. Дебљина камених венаца, 
односно трупаца треба да је приближно једнака дебљини укопаног дела стуба (слика 
2).




































Члан 288.


Тло око стуба треба чврсто набити и површину изравнати са нагибом и потребним 
надвишењем да би се спречило да се после слегања насипа створе удубљења у којима 
би се скупљала кишница. На том месту није дозвољено набацивање камења.





Члан 289.


А стубови морају бити стабилни за силе у равни стуба, као и за силе управне на 
ту раван.





Члан 290.


За А стубове са клештима при дну и плочама у темељу (нпр. решетке од прагова), 
највећи притисак на тло не сме прекорачити вредности дозвољене у табели 16. Са 
стране супротне од затезања, тежина земље која оптерећује плочу заједно са 
вертикалним силама стуба мора бити у равнотежи са силама затезања у равни стуба, 
са коефицијентом сигурности од најмање 1,2.





Члан 291.


Ако се као плоча за темељ употреби челична решетка, међуразмаци мањи од 15 cm 
узимају се у обзир само при прорачуну притиска на тло.


За нагиб страница земљаног тела које оптерећује темељ примењују се одредбе члана 
308. овог правилника.





Члан 292.


Начин прорачунавања наведен у члану 290. овог правилника важи и за А стубове са 
клештима при дну без темељних плоча, с тим што се као подлога за земљу која 
оптерећује темељ, као и за одређивање притиска на тло, на страни притиска узима 
1/4 површине клешта при дну, рачунајући од њиховог краја.





Члан 293.


Одредбе овог правилника примењују се и са ногаре стубова који се употребљавају 
ради продужавања трајности или повећања стабилности дрвених стубова.





Члан 294.


Ногари стубова морају бити израђени од материјала отпорног према агресивном 
дејству тла. Употреба дрвених ногара дозвољена је само ако су они заштићени од 
труљења неким од метода у смислу чл. 241. до 244. овог правилника.





Члан 295.


Одредбе овог правилника које се односе на стубове од армираног бетона примењују 
се и на ногаре стубова од армираног бетона.





Члан 296.


Веза између дрвених стубова и ногара мора се извести тако да се вода нигде не 
скупља, да ваздух и светлост допиру до дрвета и да се овлажено дрво може брзо 
осушити.





Члан 297.


Димензије и конструкције везе између ногара и стуба морају бити статички 
беспрекорне и имати јединствен пренос силе.





Члан 298.


За материјал ногара за стубове и делове веза са стубом, осим за вијке оптерећене 
на смицање, примењују се дозвољена напрезања за стубове, односно за темеље, 
зависно од материјала од кога су израђени, према табели 10 из члана 226. овог 
правилника.




Табела 16










Члан 299.


Делови веза ногара са стубом од челика који су оптерећени на смицање 
димензионишу се према табели 11 из члана 230. овог правилника. Вијци се морају 
поново притегнути кад се дрво осуши.





Члан 300.


При одређивању димензија ногара мора се узети у обзир стабилност ногара, да би 
се избегла недозвољена помицања конструкције у смислу члана 304. овог 
правилника.






3. Фундирање челичних и армиранобетонских стубова





Члан 301.


Челични и армиранобетонски стубови морају имати темеље, односно стопе од плоча 
или прагова димензионисане тако да притисак на тло не пређе допуштену вредност 
за одређену врсту тла. За армиранобетонске стубове допуштено је фундирање 
директним укопавањем.





Члан 302.


Начин израде и облик темеља (плитко или дубоко фундирање, призматични или 
степенасти темељи, темељи од плоча или прагова, рашчлањени темељи, темељи од 
монтажних елемената, фундирање на шиповима, анкерни темељи у стени и сл.) морају 
да одговарају ширини основе стуба, величини нападних сила и момената и слично.





Члан 303.


Стабилност стуба са блок-темељом сматра се довољном ако његов степен сигурности 
од превртања под дејством највећег момента спољних сила за нормалне случајеве 
оптерећења одговара вредности која се добија из дијаграма на слици 3, при чему 
се узима у обзир однос:




За моменте који настају у ванредним случајевима оптерећења, тако добијени степен 
сигурности може се смањити за 15 %.




















Слика 
3.

 


 



Дозвољени момент (daNm) у односу на дно темеља за b:h &lt; 1








Члан 304.


За темеље са односом b:h&lt;1, за утврђивање највећег дозвољеног момента, за 
нормалне и за ванредне случајеве оптерећења, може се усвојити као дозвољено 
нагињање темеља 1:100. Дијаграм на слици 3. употребљава се при прорачунавању 
темеља према методи Клајнлогел-Бирклина (Kleinlogel-Bürklin).





Члан 305.


При прорачунавању темеља морају се употребити константе које одговарају стању 
тла на градилишту (дозвољени притисак на тло, константа тла, отпор трења између 
бетона и тла и сл.). Притисци на тло дозвољени за нормалне случајеве оптерећења 
могу се при ванредном оптерећењу повећати за 20 %.





Члан 306.


Карактеристике за разне врсте тла узимају се из табеле 16 из члана 290. овог 
правилника, ако испитивањем тла нису утврђене друге вредности.





Члан 307.


При прорачунавању бетонских темеља густина неармираног бетона узима се у рачун 
са највише 2200 kg/m3, а густина армираног бетона са највише 2300 
kg/m3.





Члан 308.


Маса тла узима се из табеле 16 из члана 290. овог правилника ако испитивањем 
нису утврђене друге вредности. За одређивање масе тла која оптерећује темељ 
потребно је узети земљано тело омеђено омотачем под углом β од вертикалне стране 
призматичног темеља, односно ивице стопе темеља, према слици 4.









Слика 4








Члан 309.


Ако од ископавања јаме до бетонирања темеља прође дуже времена, нарочито при 
неповољним климатским условима, пре бетонирања треба проверити да ли је тло 
задржало првобитне карактеристике.


Ако су се карактеристике тла у међувремену погоршале, димензије темеља треба 
ускладити са новим условима.





Члан 310.


Напрезање бетона неармираних темеља не сме прелазити вредности наведене у табели 
17 измерене на пробној коцки 28 дана после њене израде.





Табела 17







Члан 311.


За прорачунавање блок-темеља примењују се методе Сулцбергера и 
Клајнлогел-Бирклина. Друге методе могу се примењивати само ако испуњавају услове 
предвиђене одредбама овог правилника.





Члан 312.


За темеље од плоча или прагова, за рашчлањене и подељене темеље, за темеље на 
шиповима или за темеље другог облика, који се не прорачунавају по методама 
наведеним у члану 311. овог правилника, степен сигурности од превртања мора бити 
најмање 1,5, а степен сигурности од помицања - најмање 1,0.





Члан 313.


При прорачунавању рашчлањених темеља, маса тла се узима према члану 306, а маса 
бетонског темеља према члану 307. овог правилника.





Члан 314.


Ако се у прорачуну рашчлањених темеља занемарује трење приликом извлачења 
темеља, за масу тла узима се маса земљаног тела према члану 308. овог 
правилника.





Члан 315.


При прорачунавању рашчлањених темеља мора се проверити да ли конструкција стуба 
дозвољава, односно омогућује да се хоризонтална сила преноси равномерно на све 
темеље и да ли хоризонтални притисак на тло услед те силе није већи од 
дозвољених вредности.





Члан 316.


Напрезање бетона рашчлањених темеља, ако они нису армирани, треба да испуни 
услове из табеле 17 из члана 310. овог правилника, а ако су армирани - услове из 
прописа за бетон и армирани бетон.





Члан 317.


Косо оптерећене блок-темеље, за које је правац резултанте нападних сила ближи 
симетрали него дијагонали темеља, дозвољено је прорачунати за већу компоненту у 
правцу симетрале. Ако је правац резултанте ближи дијагонали темеља, такав темељ 
може се прорачунати за резултанту заокренуту ка ближој симетрали или за обе 
компоненте у правцу симетрале, уз суперпонирање резултата, с тим да 
суперпониране вредности не смеју прелазити 4/3 дозвољеног притиска на тло.





Члан 318.


Темеље у чврстој или мање испуцаној стени није потребно прорачунати на притисак 
на тло нити на превртање. Димензије се могу одредити према пресеку стуба у 
основи, односно према конструкцији усидрења у темељу и према могућности ископа 
јаме до потребне дубине и испуњавања преосталог простора бетоном.





Члан 319.


Ако има подземне воде у некохерентном тлу, мора се узети у обзир смањење масе 
због узгона.





Члан 320.


За стубове оптерећене вертикалним силама навише, при димензионисању темеља мора 
се узети у обзир смањена сигурност од превртања због смањеног притиска на дно 
јаме за темељ.





Члан 321.


Ако се бетонски темељ састоји од плоча на дну и горњег дела (врата) темеља који 
се бетонира после уграђивања стуба, плоча се сме узети у прорачун при одређивању 
димензија темеља само ако је одговарајућом арматуром везана са вратом.





Члан 322.


За неармиране темеље бетон не сме бити марке ниже од МB 10, а за армиране темеље 
- марке ниже од МB 15, са најмање 250 kg цемента на 1,0 m3 темеља. За 
уграђивање бетона по правилу се употребљава первибратор.





Члан 323.


У бетон масивних темеља, дозвољено је уградити до 25 % здравог и чистог камена. 
Већа маса камена у односу на масу бетона не узима се у обзир при прорачунавању 
димензија и стабилности темеља.


У истакнутом делу неармираних степенастих темеља и иза корена стопе у ширини до 
половине његове слободне ширине C није дозвољено уграђивање камена (слика 4).





Члан 324.


Висина стопе х у корену степенастих темеља од неармираног бетона мора бити 
једнака најмање 1,5-струкој ширини истакнутог дела стопе (слика 4).





Члан 325.


Бетонски темељи без арматуре морају се бетонирати одједном без прекида, осим ако 
се горњи и доњи део међусобно повежу одговарајућом арматуром.





Члан 326.


Темељи за челичне стубове морају бити најмање 20 cm виши од терена, а горња 
површина темеља мора бити обрађена тако да се на њој не задржава вода и да 
делови стуба изнад темеља не спречавају отицање воде.





Члан 327.


У плавним подручјима темељи се прорачунавају за највиши ниво воде који се јавља 
у периоду од 10 година.


За решеткасте стубове, конструкција стуба мора се заштитити од оштећења пловећим 
предметима, и то до висине од 50 cm изнад највишег нивоа воде који се јавља у 
периоду од 10 година. Ако се на плавном подручју у периоду од 10 година појавио 
и лед, мора се изабрати такав облик за темељ и стуб како би се заштитили од 
гомилања леда.





Члан 328.


Бетонски темељи се не малтеришу нити се обрађује њихова површина, али видљиви 
делови темеља морају бити глатки.





Члан 329.


Ако се бетонски темељи израђују у мочварама, на агресивном тлу и сл., морају се 
применити мере ради спречавања штетног дејства тла или воде на бетон.





Члан 330.


Ако се стуб фундира плочама, праговима и сл., а део челичног стуба у тлу није 
обложен бетоном, челични делови који леже у тлу морају се заштитити од корозије 
премазивањем битуменом или неким другим заштитним средством.





Члан 331.


Затрпана земља над темељним плочама, праговима и сл. или око темеља мора се 
чврсто набијати у слојевима највише од по 30 cm. При изравнавању површине мора 
се узети у обзир и накнадно слегање насутог тла.





XIV. ПРЕЛАЗНЕ И ЗАВРШНЕ ОДРЕДБЕ





Члан 332.


Одредбе овог правилника не односе се на надземне електроенергетске водове чија 
је изградња започета пре дана ступања на снагу овог правилника.





Члан 333.


Даном ступања на снагу овог правилника престаје да важи Правилник о техничким 
нормативима за изградњу надземних електроенергетских водова ("Службени лист 
СФРЈ", бр. 51/73 и 11/80), осим одредаба које се односе на нисконапонске 
електроенергетске водове називног напона до 1 kV.





Члан 334.


Овај правилник ступа на снагу осмог дана од дана објављивања у "Службеном листу 
СФРЈ".








Бр. 07-93/49


15. јануара 1988. године


Београд


Директор


Савезног завода за стандардизацију,



Вукашин Драгојевић, 
с.р.




