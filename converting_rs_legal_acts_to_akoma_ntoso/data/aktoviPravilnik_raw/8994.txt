


	
	Zakon

	


	
			На основу члана 41. Закона о ефикасном коришћењу енергије („Службени гласник РС”, број 25/13),
			Министар рударства и енергетике доноси
			ПРАВИЛНИК 
			о означавању енергетске ефикасности грејача простора, комбинованих грејача, комплета грејача простора, опреме за регулацију температуре и соларног уређаја и комплета комбинованог грејача, опреме за регулацију температуре и соларног уређаја
			"Службени гласник РС", број 17 од 7. марта 2018.
			Предмет 
			Члан 1. 
			Овим правилником прописују се захтеви у погледу означавања енергетске ефикасности грејачa простора, комбинованих грејачa, комплетa грејача простора, опреме за регулацију температуре и соларног уређаја, као и комплета комбинованог грејача, опреме за регулацију температуре и соларног уређаја, као и други подаци о тим производима.
			Примена
			Члан 2.
			Овај правилник примењује се на грејаче из члана 1. овог правилника номиналне топлотне снаге мање или једнаке 70 kW.
			Овај правилник се не примењује на:
			1) грејаче конструисане за коришћење гасовитих или течних горива претежно произведених из биомасе;
			2) грејаче на чврста горива;
			3) грејаче који производе топлоту искључиво за припрему топле воде за пиће или санитарне топле воде;
			4) грејаче за грејање и дистрибуцију гасовитих носилаца топлоте као што су водена пара или ваздух;
			5) грејаче простора са когенерацијом максималне електричне снаге веће или једнаке 50 kW.
			Значење израза
			Члан 3.
			Поједини изрази употребљени у овом правилнику имају следеће значење:
			1) грејач је грејач простора или комбиновани грејач;
			2) грејач простора је уређај:
			(1) који снабдева топлотом топловодни систем централног грејања ради постизања и одржавања жељене температуре у затвореном простору као што је зграда, стан или соба; 
			(2) који је опремљен најмање једним генератором топлоте; 
			3) комбиновани грејач је грејач простора који је истовремено намењен за снабдевање топлотом за припрему топле воде за пиће или санитарне топле воде одређене температуре, у одређеним количинама и при одређеном масеном протоку у задатим интервалима и који је прикључен на спољни систем снабдевања водом за пиће или санитарном водом; 
			4) топловодни систем централног грејања је систем који користи воду за пренос топлоте, ради дистрибуције централно произведене топлоте до предајника топлоте за загревање простора у зградама или деловима зграда;
			5) генератор топлоте је део грејача који производи топлоту на најмање један од следећих начина:
			(1) сагоревањем фосилних горива и/или горива из биомасе;
			(2) по принципу Џуловог ефекта у електро-отпорним грејачима; 
			(3) апсорпцијом топлоте из околине: ваздуха, воде, тла и/или отпадне топлоте;
			6) номинална топлотна снага (Prаtеd) [kW] је декларисана топлотна снага грејача који обавља функцију загревања простора и, према потреби, загревања воде при стандардним номиналним условима; за грејач простора са топлотном пумпом и комбиновани грејач са топлотном пумпом као стандардни номинални услови за утврђивање номиналне снаге узимају се референтни пројектни услови из табеле 2. Прилога 6, који је одштампан уз овај правилник и чини његов саставни део (у даљем тексту: Прилог 6);
			7) стандардни номинални услови су радни услови грејача при просечним климатским условима који служе за утврђивање номиналне топлотне снаге, сезонског степена корисности загревања простора, степена корисности загревања воде и нивоа звучне снаге;
			8) биомаса је биолошки разградива фракција производа, отпада и остатака биолошког порекла из пољопривреде (укључујући материје животињског и биљног порекла), шумарства и повезаних индустрија, као и биолошки разградива фракција индустријског и комуналног отпада;
			9) биогориво је гасовито или течно гориво произведено из биомасе;
			10) фосилно гориво је гасовито или течно гориво фосилног порекла;
			11) грејач простора са когенерацијом је грејач простора који истовремено производи топлотну енергију и електричну енергију у једном процесу;
			12) опрема за регулацију температуре је опрема која се повезује са крајњим корисником у погледу вредности и временског распореда жељене унутрашњe температуре и саопштава одговарајуће податке интерфејсу грејача, као што је централна процесорска јединица, помажући тако при регулацији унутрашње/их температуре/а;
			13) соларни уређај је систем који користи искључиво соларну енергију, соларни колектор, соларни резервоар топле воде или пумпа у циркулационом кругу колектора, који се засебно стављају на тржиште;
			14) соларни систем који користи искључиво соларну енергију је уређај који је опремљен најмање једним соларним колектором и соларним резервоаром топле воде и евентуално пумпом у циркулационом кругу колектора и другим деловима, који се ставља на тржиште као посебан уређај и није опремљен генератором топлоте осим евентуално једним или више резервних електро грејача;
			15) соларни колектор је уређај намењен за апсорпцију глобалног сунчевог зрачења и пренос тако произведене топлотне енергије на флуид који струји кроз колектор;
			16) резервоар топле воде је резервоар за складиштење топле воде за потребе загревања воде и/или загревање простора, укључујући адитиве, а који није опремљен генератором топлоте осим евентуално једним или више резервних електро грејача;
			17) соларни резервоар топле воде је резервоар топле воде који складишти топлотну енергију коју произведе најмање један соларни колектор;
			18) резервни електро грејач је електро-отпорни грејач у којем се ствара топлота по принципу Џуловог ефекта и део је резервоара топле воде, а топлоту производи само ако је спољни извор топлоте недоступан (укључујући и период одржавања) или неисправан, или грејач који је део соларног резервоара топле воде и производи топлоту када соларна енергија није довољна за достизање потребног нивоа удобности;
			19) комплет грејача простора, опреме за регулацију температуре и соларног уређаја је комплет који се нуди крајњем кориснику, а садржи најмање један грејач простора у комбинацији са најмање једном опремом за регулацију температуре и/или једним или више соларних уређаја;
			20) комплет комбинованог грејача простора, опреме за регулацију температуре и соларног уређаја је комплет који се нуди крајњем кориснику, а садржи најмање један комбиновани грејач простора у комбинацији са најмање једном опремом за регулацију температуре и/или једним или више соларних уређаја;
			21) сезонски степен корисности загревање простора (ηs) [%] је однос између потребне топлотне енергије за загревање простора за одређену сезону грејања, коју обезбеђују грејач простора, комбиновани грејач, комплет грејача простора, опреме за регулацију температуре и соларног уређаја или комплет комбинованог грејача, опреме за регулацију температуре и соларног уређаја, и годишње потрошње енергије за задовољавање те потражње;
			22) степен корисности загревања воде (ηwh) [%] је однос између корисне енергије воде за пиће или санитарне воде коју производи комбиновани грејач или комплет комбинованог грејача, опреме за регулацију температуре и соларног уређаја, и енергије потребне за њену производњу;
			23) ниво звучне снаге (LWA) [dB] је A-пондерисан ниво звучне снаге у затвореном и/или отвореном простору;
			24) приказни уређај је сваки екран, укључујући екран на додир, или друга визуелна технологија која се користи за приказивање корисницима садржаја са интернета; 
			25) уметнути дисплеј је визуелни интерфејс, код кога се скупу слика или података приступа кликом миша, кретањем миша или ширењем екрана на додир на други скуп слика или података;
			26) екран на додир је екран који реагује на додир, попут екрана таблет рачунара, или паметног телефона;
			27) алтернативни текст је текст дат као алтернатива графичком приказу, који омогућава приказивање података у неграфичком облику у случају када приказни уређаји не омогућавају графички приказ, или као друга унапређења као што је унос у апликације за синтезу говора;
			28) грејач простора са котлом је грејач простора који производи топлоту сагоревањем фосилних горива и/или биогорива и/или на принципу Џуловог ефекта у електро-отпорним грејачима; за потребе слика 1–4. у Прилогу 3, који је одштампан уз овај правилник и чини његов саставни део (у даљем тексту: Прилог 3) назива се котао;
			29) комбиновани грејач са котлом је грејач простора са котлом који производи топлоту за испоруку топле воде за пиће или санитарне воде на одређеним температурама, у одређеним количинама и при одређеном масеном протоку у одређеним интервалима и који је прикључен на спољни систем снабдевања водом за пиће или санитарном водом; за потребе слика 1–4. у Прилогу 3. назива се котао; 
			30) грејач простора са топлотном пумпом је грејач простора који производи топлоту апсорпцијом из околног ваздуха, воде, тла и/или отпадне топлоте; грејач простора са топлотном пумпом може да буде опремљен једним или више додатних грејача који могу бити електро-отпорни грејачи који раде на принципу Џуловог ефекта, или могу да сагоревају фосилна горива и/или биогорива; за потребе слика 1. и 3. у Прилогу 3. назива се топлотна пумпа;
			31) комбиновани грејач са топлотном пумпом је грејач простора са топлотном пумпом која је намењена снабдевању топлотом ради испоруке топле воде за пиће или санитарне воде на одређеним температурама, у одређеним количинама и при одређеном масеном протоку у одређеним интервалима и који је прикључен на спољни систем снабдевања водом за пиће или санитарном водом; за потребе слика 1. и 3. у Прилогу 3. назива се топлотна пумпа; 
			32) додатни грејач је грејач који није примарни и који производи топлоту када је топлотни захтев већи од номиналне топлотне снаге примарног грејача (Prаtеd);
			33) номинална топлотна снага додатног грејача (Psup) [kW] је снага додатног грејача, који обавља функцију загревања простора и према потреби загревања воде при стандардним номиналним условима; ако је додатни грејач грејач простора са топлотном пумпом или комбиновани грејач са топлотном пумпом, под стандардним номиналним условом за утврђивање номиналне снаге додатног грејача сматра се спољна температура Tј = + 7 [°C];
			34) спољна температура (Tј) [°C] је спољна температура ваздуха по сувом термометру; релативну влажност ваздуха може показати одговарајућа температура по влажном термометру; 
			35) годишња потрошња енергије (QHE) је годишња потрошња енергије грејача која је потребна за загревање простора како би се задовољио наведени референтни годишњи топлотни захтев за грејањем у односу на одређену сезону грејања, изражена у kWh финалне енергије и/или у GJ, одређена на основу горњe топлотне моћи (GCV);
			36) стање мировања је стање у којем је грејач прикључен на извор напајања из мреже, у којем његово предвиђено функционисање зависи од напајања из мреже и осигурава само следеће функције које могу трајати неограничено дуго: функцију поновне активације или функцију поновне активације уз знак да је функција поновне активације омогућена и/или приказ неке информације или стања;
			37) потрошња енергије грејача у стању мировања (PSB) [kW] је потрошња енергије грејача у стању мировања;
			38) коефицијент конверзије (CC) је коефицијент који одражава просечну ефикасност производње. Вредност коефицијента конверзије је CC = 2,5; 
			39) горња топлотна моћ (GCV) је количина топлоте која се ослобађа потпуним сагоревањем јединичне количине горива у присуству кисеоника при чему се продукти сагоревања доводе на температуру околине; та количина топлоте обухвата топлоту кондензације водене паре садржану у гориву и водене паре настале сагоревањем водоника из горива;
			40) сезонски степен корисности загревања простора у радном стању (ηsоn) [%] је:
			(1) за грејач простора са котлом на гориво и комбиновани грејач са котлом на гориво, пондерисани просек степена корисности при номиналној топлотној снази и степена корисности при 30% номиналне топлотне снаге; 
			(2) за грејач простора са електро котлом и комбиновани грејач са електро котлом, степен корисности при номиналној топлотној снази;
			(3) за грејач простора са когенерацијом који нема уграђене додатне грејаче, степен корисности при номиналној топлотној снази;
			(4) за грејач простора са когенерацијом са уграђеним додатним грејачима, пондерисани просек степена корисности при номиналној топлотној снази са искљученим додатним грејачем и степена корисности при номиналној топлотној снази са укљученим додатним грејачем;
			41) степен корисности (η) [%] је однос корисне топлотне снаге и укупне потрошње енергије грејача простора са котлом, комбинованог грејача са котлом или грејача простора са когенерацијом, при чему је укупна потрошња енергије одређена на основу горњe топлотне моћи (GCV) и/или као финална енергија помножена са CC; 
			42) корисна топлотна снага (P) [kW] је топлота коју произведе грејач простора са котлом, комбиновани грејач са котлом или грејач простора са когенерацијом и која је предата носиоцу топлоте у јединици времена;
			43) степен корисности производње електричне енергије (ηеl) [%] је однос произведене електричне енергије и укупне потрошње енергије грејача простора са когенерацијом, при чему је укупна потрошња енергије одређена на основу горњe топлотне моћи (GCV) и/или као финална енергија помножена са CC; 
			44) потрошња енергије пилот горионика (Pign) [W] је потрошња енергије пилот горионика намењеног паљењу главног горионика, одређена на основу горњe топлотне моћи (GCV);
			45) кондензациони котао је грејач простора са котлом или комбиновани грејач са котлом у коме се, у номиналној радним условима и при одређеним радним температурама воде, водена пара у продуктима сагоревања делимично кондензује како би се искористила за грејање латентна топлота водене паре;
			46) додатна потрошња електричне енергије је годишња потрошња електричне енергије, изражена у kWh финалне енергије, потребна за предвиђени рад грејача простора са котлом, комбинованог грејача са котлом или грејача простора са когенерацијом, израчуната на основу потрошње електричне енергије при пуном оптерећењу (еlmаx), потрошње електричне енергије при делимичном оптерећењу (еlmin), у стању мировања и у задатим радним сатима за свако стање; 
			47) губитак топлоте у стању мировања (Pstby) [kW] је губитак топлоте у јединици времена за грејач простора са котлом, комбиновани грејач са котлом или грејач простора са когенерацијом у режимима рада у којима нема потражње топлоте;
			48) номинални коефицијент грејања (CОPrаtеd) или номинални однос примарне енергије (PERrаtеd) за грејач простора са топлотном пумпом и комбиновани грејач са топлотном пумпом је декларисани топлотни капацитет [kW] подељен са потрошњом енергије [kW] одређеном на основу горњe топлотне моћи (GCV) и/или у [kW] као финална енергија помножена са CC, за функцију загревања при стандардним номиналним условима;
			49) референтни пројектни услови су комбинација референтне спољне пројектне температуре (Tdеsignh), максималне бивалентне температуре (Tbiv) и максималне граничне радне температуре (TОL), наведени у табели 2. Прилога 6;
			50) референтна спољна пројектна температура (Tdеsignh) [°C] је спољна температура, наведена у табели 2. Прилога 6, при којој је однос делимичног оптерећења једнак 1; 
			51) однос делимичног оптерећења (pl(Tј)) је однос разлика спољне температуре (Tј) умањене за 16 °C и референтне спољне пројектне температуре (Tdеsignh) умањене за 16 °C; 
			52) сезона грејања је група радних услова при просечним, хладнијим или топлијим климатским условима, којa за сваки bin описује комбинацију појављивања спољних температура и броја сати током којих се те температуре јављају у сезони;
			53) bin (са индексом ј) (binј) је комбинација спољне температуре (Tј) и bin сати (Hј), наведена у табели 4. Прилога 6;
			54) bin сати (Hј) [h/a] представљају број сати по сезони грејања, у којима се појављује спољна температура за сваки bin, наведенa у табели 4. Прилога 6;
			55) делимично грејно оптерећење (Ph(Tј)) [kW] је грејно оптерећење при одређеној спољној температури (Tј), које се израчунава тако што се пројектно оптерећење за грејање (Pdеsignh) помножи са односом делимичног оптерећења (pl(Tј));
			56) сезонски коефицијент грејања (SCОP), или сезонски однос примарне енергије (SPER) је укупни коефицијент ефикасности грејача простора са електро топлотном пумпом или комбинованог грејача са електро топлотном пумпом или укупни однос примарне енергије грејача простора са топлотном пумпом или комбинованог грејача са топлотном пумпом на гориво, који се односи на утврђену сезону грејања, а израчунава се тако што се референтна годишња потребна енергија за грејање (QH) подели са годишњом потрошњом енергије за грејање(QHE);
			57) референтна годишња потреба за грејањем (QH) [kWh/a] је референтна потребна енергија за грејање за утврђену сезону грејања која служи као основа за израчунавање SCОP-а или SPER-а и одређује се као производ пројектног оптерећења за грејање (Pdеsignh) и годишњег еквивалента сати у радном стању грејања (HHE); 
			58) годишњи еквивалент сати у радном стању грејања (HHE) [h/a] је претпостављени годишњи број сати током којих грејач простора са топлотном пумпом или комбиновани грејач са топлотном пумпом мора осигурати пројектно оптерећење за грејање (Pdеsignh) да би била задовољена референтна годишња потреба за грејањем; 
			59) сезонски коефицијент грејања у радном стању (SCОPоn) или сезонски однос примарне енергије у радном стању (SPERоn) је просечни коефицијент грејања грејача простора са електро топлотном пумпом или комбинованог грејача са електро топлотном пумпом у радном стању или просечни однос примарне енергије грејача простора са топлотном пумпом или комбинованог грејача са топлотном пумпом на гориво у радном стању за утврђену сезону грејања;
			60) додатни капацитет за грејање (sup(Tј)) [kW] је номинална топлотна снага додатног грејача Psup. Додатни грејач допуњује декларисану снагу грејања ради постизања делимичног оптерећења грејања, када је декларисана грејна снага мања од делимичног оптерећења грејања; 
			61) коефицијент грејања за одређени bin (CОPbin(Tј)) или однос примарне енергије за одређени bin (PERbin(Tј)) је коефицијент грејања грејача простора са електро топлотном пумпом или комбинованог грејача са електро топлотном пумпом или однос примарне енергије грејача простора са топлотном пумпом или комбинованог грејача са топлотном пумпом на гориво који је специфичан за сваки појединачни bin и одговарајућу спољну температуру у сезони, који произлази из делимичног оптерећења грејања, декларисане грејне снаге и декларисаног коефицијента грејања (CОPd(Tј)) за одређене bin-ове и који се за друге bin-ове израчунава интерполацијом или екстраполацијом и према потреби исправља коефицијентом деградације; 
			62) декларисана грејна снага (Pdh(Tј)) [kW] је грејна снага коју грејач простора са топлотном пумпом или комбиновани грејач са топлотном пумпом осигурава за спољну температуру коју је произвођач декларисао;
			63) управљање снагом је способност грејача простора са топлотном пумпом или комбинованог грејача са топлотном пумпом да промени своју грејну снагу променом стопе запреминског протока најмање једне од течности потребних за рад циклуса хлађења; управљање снагом је „фиксно” ако се стопа запреминског протока не може променити, или „променљиво” ако се стопа запреминског протока мења или варира у низу од два или више корака; 
			64) пројектно оптерећење за грејање (Pdеsignh) [kW] је номинална топлотна снага (Prаtеd) грејача простора са топлотном пумпом или комбинованог грејача са топлотном пумпом при референтној спољној пројектној температури (Tdеsignh), при чему је пројектно оптерећење за грејање једнако делимичном оптерећењу за грејање (Ph(Tј)), а спољна температура (Tј) једнака референтној спољној пројектној температури (Tdеsignh); 
			65) декларисани коефицијент грејања (CОPd(Tј)) или декларисани однос примарне енергије (PERd(Tј)) је коефицијент грејања или однос примарне енергије при ограниченом броју утврђених bin-ова; 
			66) бивалентна температура (Tbiv) [°C] је спољна температура коју је добављач декларисао за грејање, при којој је декларисана грејна снага једнака делимичном оптерећењу грејања и испод које је декларисану грејну снагу потребно допунити грејном снагом додатног грејача да би се постигло делимично оптерећење за грејање; 
			67) гранична радна температура (TОL) [°C] је спољна температура коју је добављач декларисао за грејање испод које грејач простора са топлотном пумпом ваздух-вода или комбиновани грејач са топлотном пумпом ваздух-вода није у стању да произведе никакав учинак за грејање и декларисана грејна снага једнака је нули; 
			68) гранична радна температура за грејање воде (WTОL) [°C] је температура воде на излазу коју је добављач декларисао за грејање, изнад које грејач простора са топлотном пумпом или комбиновани грејач са топлотном пумпом није у стању да произведе никакав учинак за грејање и декларисана грејна снага једнака је нули; 
			69) грејна снага у интервалу циклуса (Pcych) [kW] је укупна грејна снага у пробном интервалу циклуса грејања;
			70) ефикасност интервала циклуса (CОPcyc или PERcyc) је коефицијент грејања или однос примарне енергије у пробном интервалу циклуса, који се израчунава тако што се укупна грејна снага [kW] у интервалу подели са укупном потрошњом енергије [kW] у том истом интервалу, одређеном на основу горњe топлотне моћи (GCV) и/или у [kWh] финалне енергије помноженим са CC; 
			71) коефицијент деградације (Cdh) је мера губитка ефикасности због цикличног рада грејача простора са топлотном пумпом или комбинованог грејача са топлотном пумпом; ако Cdh није одређен мерењем, стандардни коефицијент деградације је Cdh = 0,9;
			72) радно стање је стање које одговара сатима са захтевом за топлотом за грејање затвореног простора и при чему је активирана функција грејања; то стање може укључивати циклични рад грејача простора са топлотном пумпом или комбинованог грејача са топлотном пумпом да би се постигла или одржавала тражена унутрашња температура ваздуха; 
			73) искључено стање је стање у којем је грејач простора са топлотном пумпом или комбиновани грејач са топлотном пумпом прикључен на извор напајања из мреже и не обавља никакве функције, укључујући стања у којима се пружа само индикација искљученог стања, као и стање у коме се обављају само функције намењене осигурању електромагнетске компатибилности у складу са прописом којим се уређује електромагнетна компатибилност; 
			74) стање са искљученим термостатом је стање које одговара сатима без оптерећења грејања у којем функција грејања није активирана, при чему је функција загревања укључена, али грејач простора са топлотном пумпом или комбиновани грејач са топлотном пумпом не ради; циклични рад у радном стању не сматра се стањем искључености термостата; 
			75) начин рада са грејачем кућишта је стање у којем је уређај за грејање активиран како би се спречио прелазак расхладног флуида у компресор и тиме ограничила концентрација расхладног флуида у уљу при стартовању компресора; 
			76) потрошња енергије у искљученом стању (PОFF) [kW] је потрошња енергије грејача простора са топлотном пумпом или комбинованог грејача са топлотном пумпом у искљученом стању;
			77) потрошња енергије у стању са искљученим термостатом (PTО) [kW] је потрошња енергије грејача простора са топлотном пумпом или комбинованог грејача са топлотном пумпом у стању са искљученим термостатом;
			78) потрошња енергије у начину рада с грејачем кућишта (PCK) [kW] је потрошња енергије грејача простора са топлотном пумпом или комбинованог грејача са топлотном пумпом при начину рада са укљученим грејачем кућишта; 
			79) нискотемпературска топлотна пумпа је грејач простора са топлотном пумпом која је посебно обликована за употребу при ниским температурама и која не може испоручити воду за грејање са температуром на излазу од 52 °C при температури на улазу при сувом (влажном) термометру од –7 °C (–8 °C) у референтним пројектним условима за просечну климу;
			80) употреба при ниским температурама је употреба приликом које грејач простора са топлотном пумпом испоручује своју декларисану грејну снагу при температури од 35 °C на излазу из унутрашњег размењивача топлоте; 
			81) употреба при средњим температурама је употреба приликом које грејач простора са топлотном пумпом или комбиновани грејач са топлотном пумпом испоручује своју декларисану грејну снагу при температури од 55 °C на излазу из унутрашњег размењивача топлоте;
			82) профил оптерећења за загревање воде у комбинованом грејачу је одређен редослед количина испуштене воде, наведен у табели 7. Прилога 6; сваком комбинованом грејачу одговара најмање један профил оптерећења; 
			83) испуст воде је одређена комбинација корисног протока воде (f), корисне температуре воде (Tm), корисне енергетске вредности (Qtаp) и вршне температуре (Tp), наведена у табели 7. Прилога 6;
			84) корисни проток воде (f) [l/min] је најнижи проток воде при којем топла вода доприноси референтној енергији, наведен у табели 7. Прилога 6;
			85) корисна температура воде (Tm) [°C] је температура воде при којој топла вода почиње да доприноси референтној енергији, наведена у табели 7. Прилога 6;
			86) корисна енергетска вредност (Qtаp) [kWh] је енергетска вредност топле воде обезбеђена на температури једнакој или вишој од корисне температуре воде (Tm) и при протоку воде једнаком или већем од корисног протока воде (f), наведена у табели 7. Прилога 6;
			87) енергетска вредност топле воде је производ специфичног топлотног капацитета воде, просечне разлике температура топле воде на излазу и хладне воде на улазу и укупне масе испоручене топле воде; 
			88) вршна температура (Tp) [°C] је најнижа температура воде која се постиже током испуштања воде, наведена у табели 7. Прилога 6; 
			89) референтна енергија (Qrеf) [kWh] је збир корисне енергетске вредности испуштене воде у одређеном профилу оптерећења, наведена у табели 7. Прилога 6;
			90) највиши профил оптерећења је профил оптерећења с највећом референтном енергијом коју комбиновани грејач може осигурати при температури и протоку тог профила оптерећења; 
			91) декларисани профил оптерећења је профил оптерећења који се примењује при одређивању степена корисности загревања воде;
			92) дневна потрошња електричне енергије (Qеlеc), изражена у kWh финалне енергије, јесте потрошња електричне енергије за грејање воде током 24 узастопна сата према декларисаном профилу оптерећења;
			93) дневна потрошња горива (Qfuеl) је потрошња горива за грејање воде током 24 узастопна сата према декларисаном профилу оптерећења, изражена у kWh, добијена на основу горњe топлотне моћи (GCV) и за потребе тачке 4. подтачке 6) у Прилогу 6. изражена у GJ и одређена на основу горњe топлотне моћи (GCV);
			94) годишња потрошња електричне енергије (AEC) изражена у kWh финалне енергије, јесте годишња потрошња електричне енергије комбинованог грејача за грејање воде према декларисаном профилу оптерећења и у одређеним климатским условима;
			95) годишња потрошња горива (AFC), изражена у GJ, јесте годишња потрошња фосилних горива и/или биогорива комбинованог грејача за грејање воде према декларисаном профилу оптерећења и у одређеним климатским условима, одређена на основу горњe топлотне моћи (GCV);
			96) годишњи удео топлоте који није остварен из соларних извора (Qnоnsоl) за соларне уређаје је удео електричне енергије (у kWh примарне енергије) и/или горива (у kWh на основу горњe топлотне моћи GCV) на годишњем нивоу, у корисној топлоти комплета комбинованог грејача, опреме за регулацију температуре и соларног уређаја, узимајући у обзир годишњу топлоту коју акумулира соларни колектор и губитке топлоте соларног резервоара топле воде;
			97) светла површина колектора (Asоl) [m2] је највећа пројектована површина кроз коју неконцентрисани сунчеви зраци продиру у колектор; за потребе слика 1–4. у Прилогу 3. назива се величина колектора;
			98) степен корисности колектора (ηcоl) [%] је ефикасност соларног колектора при разлици температуре од 40 K између соларног колектора и ваздуха из околине при глобалном сунчевом зрачењу од 1.000 W/m2; 
			99) стални губитак (S) [W] је топлота која се у јединици времена губи из соларног резервоара топле воде при одређеној температури воде и простора; 
			100) запремина (V) [l] или [m3] је номинална запремина соларног резервоара топле воде; за потребе слика од 1–4. у Прилогу 3. назива се запремина резервоара;
			101) додатна потрошња електричне енергије система који користи искључиво соларну енергију (Qаux) [kWh] је годишња потрошња електричне енергије система који користи искључиво соларну енергију, настала потрошњом енергије пумпе и потрошњом енергије у стању мировања; за потребе слике 5. у Прилогу 3. назива се додатна електрична енергија; 
			102) потрошња енергије пумпе (sоlpump) [W] је номинална потрошња електричне енергије пумпе у циркулационом кругу колектора система који користи искључиво соларну енергију; 
			103) потрошња енергије система који користи соларну енергију у стању мировања (sоlstаndby) [W] је номинална потрошња електричне енергије система који користи искључиво соларну енергију када пумпа и генератор топлоте не раде;
			104) просечни климатски услови, хладнији климатски услови и топлији климатски услови су услови у којима су температура и глобално сунчево зрачење карактеристични за градове Стразбур, Хелсинки и Aтину;
			105) идентификациона ознака модела је кôд који је углавном словнонумерички и по коме се одређени модел грејача простора, комбинованог грејача, опреме за регулацију температуре, соларног уређаја, комплета грејача простора, опреме за регулацију температуре и соларног уређаја или комплета комбинованог грејача, опреме за регулацију температуре и соларног уређаја, разликује од осталих модела означених истим заштитним знаком, називом испоручиоца или продавца.
			Захтеви које обезбеђује испоручилац за грејач простора
			Члан 4.
			Испоручилац који ставља на тржиште и/или у употребу грејач простора, укључујући грејач у комплету грејача простора, опреме за регулацију температуре и соларног уређаја, у погледу ознаке енергетске ефикасности (у даљем тексту: ознака), листе са подацима и техничке документације обезбеђује:
			1) да сваки грејач простора који је у складу са класама сезонске енергетске ефикасности загревања простора из тачке 1. Прилога 1, који је одштампан уз овај правилник и чини његов саставни део (у даљем тексту: Прилог 1) има штампану ознаку чија је садржина у складу са тачком 1.1. Прилога 2, који је одштампан уз овај правилник и чини његов саставни део (у даљем тексту: Прилог 2), a чији су изглед и дизајн дати у тач. 5–8. Прилога 2, при чему се штампана ознака за грејач простора са топлотном пумпом налази најмање у паковању генератора топлоте; 
			2) да сваки грејач простора који се налази у комплету грејача простора, опреме за регулацију температуре и соларног уређаја има посебну штампану ознаку чија је садржина у складу са тачком 3. Прилога 2, a чији су изглед и дизајн дати у тачки 11. Прилога 2;
			3) доступност листе са подацима о грејачу простора, у складу са тачком 1. Прилога 3, при чему је листа са подацима о грејачу простора са топлотном пумпом доступна најмање за генератор топлоте, као и доступност посебне листе са подацима за сваки грејач простора у комплету грејача простора, опреме за регулацију температуре и соларног уређаја у складу са тачком 5. Прилога 3;
			4) да техничка документација, у складу са тачком 1. Прилога 4, који је одштампан уз овај правилник и чини његов саставни део (у даљем тексту: Прилог 4), буде доступна на захтев надлежним органима Републике Србије;
			5) да сваки оглас који се односи на одређени модел грејача простора садржи и класу сезонске енергетске ефикасности загревања простора тог модела при просечним климатским условима, ако се приликом оглашавања наводе подаци који се односе на потрошњу енергије или на цену производа;
			6) да сви технички промотивни материјали који се односе на одређени модел грејача простора и описују његове специфичне техничке карактеристике садрже и класу сезонске енергетске ефикасности загревања простора тог модела при просечним климатским условима; 
			7) да ознака у електронском облику, чија је садржина у складу са тачком 1.1. Прилога 2, а чији су изглед и дизајн дати у тач. 5–8. Прилога 2, буде доступна продавцима за сваки модел грејача простора који је у складу са класама сезонске енергетске ефикасности загревања простора из тачке 1. Прилога 1;
			8) да листа са подацима у електронском облику, у складу са тачком 1. Прилога 3, буде доступна продавцима за сваки модел грејача простора, при чему је листа са подацима у електронском облику за грејач простора са топлотном пумпом доступна продавцима најмање за генератор топлоте.
			Захтеви које обезбеђује испоручилац за комбиновани грејач
			Члан 5.
			Испоручилац који ставља на тржиште и/или у употребу комбиновани грејач, укључујући комбиновани грејач у комплету комбинованог грејача, опреме за регулацију температуре и соларног уређаја, у погледу ознаке, листе са подацима и техничке документације обезбеђује:
			1) да сваки комбиновани грејач који је у складу са класама сезонске енергетске ефикасности загревања простора и класама енергетске ефикасности загревања воде из тач. 1. и 2. Прилога 1, има штампану ознаку чија је садржина у складу са тачком 2.1. Прилога 2, a чији су изглед и дизајн дати у тач. 9. и 10. Прилога 2, при чему се штампана ознака за комбиновани грејач са топлотном пумпом налази најмање у паковању генератора топлоте; 
			2) да сваки комбиновани грејач који се налази у комплету комбинованог грејача, опреме за регулацију температуре и соларног уређаја има посебну штампану ознаку, чија је садржина у складу са тачком 4. Прилога 2, а чији су изглед и дизајн дати у тачки 12. Прилога 2.
			3) доступност листе са подацима о комбинованом грејачу, у складу са тачком 2. Прилога 3, при чему је листа са подацима о комбинованом грејачу са топлотном пумпом доступна најмање за генератор топлоте као и доступност пoсебне листе са подацима за сваки комбиновани грејач у комплету комбинованог грејача, опреме за регулацију температуре и соларног уређаја, у складу са тачком 6. Прилога 3;
			4) да техничка документација, у складу са тачком 2. Прилога 4, буде доступна на захтев надлежним органима Републике Србије;
			5) да сваки оглас који се односи на одређени модел комбинованог грејача простора садржи и класу сезонске енергетске ефикасности загревања простора и класу енергетске ефикасности загревања воде тог модела при просечним климатским условима, ако се приликом оглашавања наводе подаци који се односе на потрошњу енергије или на цену производа;
			6) да сви технички промотивни материјали који се односе на одређени модел комбинованог грејача простора и описују његове специфичне техничке карактеристике садрже и класу сезонске енергетске ефикасности загревања простора и класу енергетске ефикасности загревања воде тог модела при просечним климатским условима;
			7) да ознака у електронском облику, чији је садржина у складу са тачком 2.1. Прилога 2, а чији су изглед и дизајн дати у тач. 9. и 10. Прилога 2, буде доступна продавцима за сваки модел комбинованог грејача који је у складу са класама сезонске енергетске ефикасности загревања простора и класама енергетске ефикасности загревања воде из тач. 1. и 2. Прилога 1;
			8) да листа са подацима у електронском облику, у складу са тачком 2. Прилога 3, буде доступна продавцима за сваки модел комбинованог грејач, при чему је листа са подацима у електронском облику за комбиновани грејач са топлотном пумпом доступна продавцима најмање за генератор топлоте.
			Захтеви које обезбеђује испоручилац за опрему за регулацију температуре
			Члан 6.
			Испоручилац који ставља на тржиште и/или у употребу опрему за регулацију температуре у погледу ознаке, листе са подацима и техничке документације обезбеђује:
			1) доступност листе са подацима о опреми за регулацију температуре у складу са тачком 3. Прилога 3;
			2) да техничка документација у складу са тачком 3. Прилога 4. буде доступна на захтев надлежним органима Републике Србије;
			3) да листа са подацима у електронском облику у складу са тачком 3. Прилога 3. буде доступна продавцима за сваки модел опреме за регулацију температуре.
			Захтеви које обезбеђује испоручилац за соларни уређај
			Члан 7.
			Испоручилац који ставља на тржиште и/или у употребу соларни уређај у погледу ознаке, листе са подацима и техничке документације обезбеђује:
			1) доступност листе са подацима о соларном уређају, у складу са тачком 4. Прилога 3;
			2) да техничка документација у складу са тачком 4. Прилога 4. буде доступна на захтев надлежним органима Републике Србије;
			3) да листа са подацима у електронском облику у складу са тачком 4. Прилога 3. буде доступна продавцима за сваки модел соларног уређаја.
			Захтеви које обезбеђује испоручилац за комплет грејача простора, опреме за регулацију температуре и соларног уређаја 
			Члан 8.
			Испоручилац који ставља на тржиште и/или у употребу комплет грејача простора, опреме за регулацију температуре и соларног уређаја у погледу ознаке, листе са подацима и техничке документације обезбеђује:
			1) да сваки комплет грејача простора, опреме за регулацију температуре и соларног уређаја који је у складу са класом сезонске енергетске ефикасности загревања простора из тачке 1. Прилога 1. има штампану ознаку чија је садржина у складу са тачком 3. Прилога 2, а чији су изглед и дизајн дати у тачки 11. Прилога 2;
			2) доступност листе са подацима о комплету грејача простора, опреме за регулацију температуре и соларног уређаја у складу са тачком 5. Прилога 3;
			3) да техничка документација у складу са тачком 5. Прилога 4. буде доступна на захтев надлежним органима Републике Србије; 
			4) да сваки оглас који се односи на одређени модел комплета грејача простора, опреме за регулацију температуре и соларног уређаја садржи и класу сезонске енергетске ефикасности загревања простора тог модела при просечним климатским условима, ако се приликом оглашавања наводе подаци који се односе на потрошњу енергије или на цену производа;
			5) да сви технички промотивни материјали који се односе на одређени модел комплета грејача простора, опреме за регулацију температуре и соларног уређаја и описују његове специфичне техничке карактеристике садрже и класу сезонске енергетске ефикасности загревања простора тог модела при просечним климатским условима;
			6) да ознака у електронском облику, чија је садржина у складу са тачком 3. Прилога 2, а чији су изглед и дизајн дати у тачки 11. Прилога 2, буде доступна продавцима за сваки модел комплета грејача простора, опреме за регулацију температуре и соларног уређаја који је у складу са класама сезонске енергетске ефикасности загревања простора из тачке 1. Прилога 1;
			7) да листа са подацима у електронском облику у складу са тачком 5. Прилога 3. буде доступна продавцима за сваки модел комплета грејача простора, опреме за регулацију температуре и соларног уређаја.
			Захтеви које обезбеђује испоручилац за комплет комбинованог грејача, опреме за регулацију температуре и соларног уређаја 
			Члан 9.
			Испоручилац који ставља на тржиште и/или у употребу комплет комбинованог грејача, опреме за регулацију температуре и соларног уређаја у погледу ознаке, листе са подацима и техничке документације обезбеђује:
			1) да сваки комплет комбинованог грејача, опреме за регулацију температуре и соларног уређаја који је у сладу са класом сезонске енергетске ефикасности загревања простора и класом енергетске ефикасности загревања воде из тач. 1. и 2. Прилога 1. има штампану ознаку чија је садржина у складу са тачком 4. Прилога 2, а чији су изглед и дизајн дати у тачки 12. Прилога 2;
			2) доступност листе са подацима о комплету комбинованог грејача, опреме за регулацију температуре и соларног уређаја у складу са тачком 6. Прилога 3;
			3) да техничка документација у складу са тачком 6. Прилога 4. буде доступна на захтев надлежним органима Републике Србије; 
			4) да сваки оглас који се односи на одређени модел комплета комбинованог грејача, опреме за регулацију температуре и соларног уређаја садржи и класу сезонске енергетске ефикасности загревања простора и класу енергетске ефикасности загревања воде тог модела при просечним климатским условима, ако се приликом оглашавања наводе подаци који се односе на потрошњу енергије или на цену производа;
			5) да сви технички промотивни материјали који се односе на одређени модел комплета комбинованог грејача, опреме за регулацију температуре и соларног уређаја и описују његове специфичне техничке карактеристике садрже и класу сезонске енергетске ефикасности загревања простора и класу енергетске ефикасности загревања воде тог модела при просечним климатским условима; 
			6) да ознака у електронском облику, чији је садржина у складу са тачком 4. Прилога 2, а чији су изглед и дизајн дати у тачки 12. Прилога 2, буде доступна продавцима за сваки модел комплета комбинованог грејача, опреме за регулацију температуре и соларног уређаја који је у складу са класама сезонске енергетске ефикасности загревања простора и класама енергетске ефикасности загревања воде из тач. 1. и 2. Прилога 1;
			7) да листа са подацима у електронском облику, у складу са тачком 6. Прилога 3, буде доступна продавцима за сваки модел комплета комбинованог грејача, опреме за регулацију температуре и соларног уређаја.
			Захтеви које обезбеђује продавац за грејач простора
			Члан 10.
			Продавац грејача простора обезбеђује: 
			1) да се на сваком грејачу простора који се налази на продајном месту на предњој страни постави јасна и видљива ознака коју обезбеђује испоручилац у складу са чланом 4. став 1. тачка 1) овог правилника;
			2) да се уз грејач простора који се продаје, продаје на лизинг или даје у закуп, ако се од потрошача не може очекивати да види изложен производ, приложе подаци које обезбеђује испоручилац у складу са тачком 1. Прилога 5, који је одштампан уз овај правилник и чини његов саставни део (у даљем тексту: Прилог 5), осим у случају када се производ нуди преко интернета, када се примењују одредбе члана 18. овог правилника; 
			3) да сваки оглас који се односи на одређени модела грејача простора садржи и класу сезонске енергетске ефикасности загревања простора тог модела при просечним климатским условима, ако се приликом оглашавања наводе подаци који се односе на потрошњу енергије или на цену производа;
			4) да сви технички промотивни материјали који се односе на одређени модел грејача простора и описују његове специфичне техничке карактеристике садрже и класу сезонске енергетске ефикасности загревања простора тог модела при просечним климатским условима.
			Захтеви које обезбеђује продавац за комбиновани грејач
			Члан 11.
			Продавац комбинованог грејача обезбеђује:
			1) да се на сваком комбинованом грејачу простора који се налази на продајном месту на предњој страни постави јасна и видљива ознака коју обезбеђује испоручилац у складу са чланом 5. став 1. тачка 1) овог правилника;
			2) да се уз комбиновани грејач који се продаје, продаје на лизинг или даје у закуп, када се од потрошача не може очекивати да види изложен производ, приложе подаци које обезбеђује испоручилац, у складу са тачком 2. Прилога 5, осим у случају када се производ нуди преко интернета, када се примењују одредбе члана 18. овог правилника;
			3) да сваки оглас који се односи на одређени модел комбинованог грејача садржи и класу сезонске енергетске ефикасности загревања простора и класу енергетске ефикасности загревања воде тог модела при просечним климатским условима, ако се приликом оглашавања наводе подаци који се односе на потрошњу енергије или на цену производа;
			4) да сви технички промотивни материјали који се односе на одређени модел комбинованог грејача и описују његове специфичне техничке карактеристике садрже и класу сезонске енергетске ефикасности загревања простора, као и класу енергетске ефикасности загревања воде тог модела при просечним климатским условима.
			Захтеви које обезбеђује продавац за комплет грејача простора, опреме за регулацију температуре и соларног уређаја
			Члан 12.
			Продавац комплета грејача простора, опреме за регулацију температуре и соларног уређаја на основу ознаке и листе са подацима које обезбеђује испоручилац у складу са чл. 4. и 6–8. овог правилника, обезбеђује:
			1) да свака понуда продаје одређеног комплета грејача простора, опреме за регулацију температуре и соларног уређаја садржи податке о сезонском степену корисности загревања простора и класи сезонске енергетске ефикасности загревања простора тог комплета при хладнијим климатским условима, ознаку чија је садржина у складу са тачком 3. Прилога 2, а чији су изглед и дизајн дати у тачки 11. Прилога 2, као и листу са подацима правилно попуњену према карактеристикама тог комплета у складу са тачком 5. Прилога 3;
			2) да се уз комплет грејача простора, опреме за регулацију температуре и соларног уређаја који се продаје, продаје на лизинг или даје у закуп, када се од потрошача не може очекивати да види изложен производ, приложе подаци у складу са тачком 3. Прилога 5, осим у случају када се производ нуди преко интернета, када се примењују одредбе члана 18. овог правилника; 
			3) да сваки оглас који се односи на одређени комплет грејача простора, опреме за регулацију температуре и соларног уређаја садржи и класу сезонске енергетске ефикасности загревања простора тог комплета при просечним климатским условима, ако се приликом оглашавања наводе подаци који се односе на потрошњу енергије или на цену производа;
			4) да сви технички промотивни материјали који се односе на одређени комплет грејача простора, опреме за регулацију температуре и соларног уређаја и описују његове специфичне техничке карактеристике садрже и класу сезонске енергетске ефикасности загревања простора тог комплета при просечним климатским условима.
			Захтеви које обезбеђује продавац за комплет комбинованог грејача, опреме за регулацију температуре и соларног уређаја
			Члан 13.
			Продавац комплета комбинованог грејача, опреме за регулацију температуре и соларног уређаја на основу ознаке и листе са подацима које обезбеђује испоручилац у складу са чл. 5–7. и 9. овог правилника, обезбеђује:
			1) да свака понуда продаје одређеног комплета комбинованог грејача, опреме за регулацију температуре и соларног уређаја садржи податке о сезонском степену корисности загревања простора, степену корисности загревања воде, класи сезонске енергетске ефикасности загревања простора и класи енергетске ефикасности загревања воде тог комплета при хладнијим климатским условима, ознаку чија је садржина у складу са тачком 4. Прилога 2, а чији су изглед и дизајн дати у тачки 12. Прилога 2, као и и листу са подацима правилно попуњену према карактеристикама тог комплета у складу са тачком 6. Прилога 3;
			2) да се уз комплет комбинованог грејача, опреме за регулацију температуре и соларног уређаја који се продаје, продаје на лизинг или даје у закуп, када се од потрошача не може очекивати да види изложен производ, приложе подаци у складу са тачком 4. Прилога 5, осим у случају када се производ нуди преко интернета, када се примењују одредбе члана 18. овог правилника; 
			3) да сваки оглас који се односи на одређени комплет комбинованог грејача, опреме за регулацију температуре и соларног уређаја, садржи класу сезонске енергетске ефикасности загревања простора и класу енергетске ефикасности загревања воде тог комплета при просечним климатским условима, ако се приликом оглашавања наводе подаци који се односе на потрошњу енергије или на цену производа;
			4) да сви технички промотивни материјали који се односе на одређени комплет комбинованог грејача, опреме за регулацију температуре и соларног уређаја и описују његове специфичне техничке карактеристике садрже класу сезонске енергетске ефикасности загревања простора и класу енергетске ефикасности загревања воде тог комплета при просечним климатским условима. 
			Ознака
			Члан 14.
			Изглед и дизајн ознаке грејача простора, комбинованог грејача, комплета грејача простора, опреме за регулацију температуре и соларног уређаја и комплета комбинованог грејача, опреме за регулацију температуре и соларног уређаја, као и садржина података на ознаци дати су у Прилогу 2.
			Листа са подацима
			Члан 15.
			Листа са подацима о грејачу простора, комбинованом грејачу, опреми за регулацију температуре, соларном уређају, комплету грејача простора, опреме за регулацију температуре и соларног уређаја и комплету комбинованог грејача, опреме за регулацију температуре и соларног уређаја садржи податке наведене у Прилогу 3.
			Техничка документација
			Члан 16.
			Техничка документација за грејач простора, комбиновани грејач, опрему за регулацију температуре, соларни уређај, комплет грејача простора, опреме за регулацију температуре и соларног уређаја и комплет комбинованог грејача, опреме за регулацију температуре и соларног уређаја садржи податке наведене у Прилогу 4.
			Подаци који се наводе приликом продаје на даљину
			Члан 17.
			Приликом продаје на даљину (каталошка продаја и сл.), када се од потрошача не може очекивати да види изложен производ, продавац обезбеђује: 
			1) за грејаче простора, податке у складу са тачком 1. Прилога 5;
			2) за комбиноване грејаче, податке у складу са тачком 2. Прилога 5;
			3) за комплете грејача простора, опреме за регулацију температуре и соларног уређаја, податке у складу са тачком 3. Прилога 5;
			4) за комплете комбинованог грејача, опреме за регулацију температуре и соларног уређаја, податке у складу са тачком 4. Прилога 5.
			Подаци из овог члана се наводе са оптималном величином и обликом слова. 
			Подаци који се наводе приликом продаје, продаје на лизинг или давања у закуп преко интернета
			Члан 18.
			Приликом продаје преко интернета, ознака је видљива на приказном уређају у близини цене производа или комплета. Ознаку производа обезбеђује испоручилац у складу са чл. 4–9. овог правилника. Ознака комплета се попуњава на основу ознака и листа са подацима производа обезбеђених од стране испоручиоца, у складу са чл. 4–9. овог правилника. Ако су изложени производ и комплет, при чему је назначена само цена комплета, приказује се само ознака за комплет.
			Ознака је јасно видљива, читљива и сразмерна величини датој у Прилогу 2.
			Ознака може бити приказана помоћу уметнутог дисплеја. У том случају слика која се користи за приступање ознаци има редослед приказивања ознаке у складу са ставом 4. овог члана. Кад се користи уметнут дисплеј, ознака се појављује на први клик мишем, покретом миша или ширењем екрана на додир на слици.
			Кад се користи уметнути дисплеј, слика којом се приступа ознаци има: 
			1) стрелицу у боји која одговара класи енергетске ефикасности производа или комплета на ознаци;
			2) назначену класу енергетске ефикасности производа или комплета на стрелици, у белој боји, са величином слова која је једнака величини слова за цену производа;
			3) један од следећа два формата: 
			
				
					
				
			
			Кад се користи уметнути дисплеј, редослед приказивања ознаке је следећи: 
			1) слика из става 4. овог члана приказује се на приказном уређају у близини цене производа или комплета; 
			2) слика представља везу за ознаку; 
			3) ознака се приказује на први клик миша, покретом миша или ширењем екрана на додир на слици; 
			4) ознака се приказује на искачућем прозору, новој картици, новој страни или уметнутом дисплеју; 
			5) за увећање ознаке на екранима на додир примењују се правила уређаја за увећање на додир; 
			6) приказивање ознаке прекида се помоћу опције затварања или другог стандардног механизма за затварање;
			7) алтернативни текст за графички приказ који се приказује ако приказ ознаке није функционалан, јесте класа енергетске ефикасности производа или комплета са величином слова која је једнака величини слова за цену. 
			Одговарајућа листа са подацима у електронском облику је видљива на приказном уређају у близини цене производа или комплета, у величини у којој је та листа са подацима, тако да је јасно видљива и читљива. Када се листа са подацима види преко уметнутог дисплеја, у вези ка листи са подацима се јасно и читљиво наводи „листа са подацима”. Ако се користи уметнути дисплеј, листа са подацима појављује се на први клик мишем, покретом миша или ширењем екрана на додир на слици.
			Мерења
			Члан 19.
			Да би се омогућила оцена тачности података садржаних у чл. 14–16. овог правилника обављају се мерења применом поузданих, тачних и поновљивих поступака мерења, уз поштовање најсавременијих општепризнатих метода мерења, укључујући методе садржане у српским стандардима који су усаглашени са хармонизованим европским стандардима, на начин из Прилога 6.
			Методологија одређивања класе енергетске ефикасности
			Члан 20.
			Методологија одређивања класе енергетске ефикасности грејача простора, комбинованог грејача и комплета грејача простора или комбинованог грејачa, опреме за регулацију температуре и соларног уређаја дата је у Прилогу 1.
			Прилози
			Члан 21.
			Прилози 1–6. одштампани су уз овај правилник и чине његов саставни део.
			Усклађеност са прописима Европске уније
			Члан 22.
			Овај правилник је усклађен са свим начелима и битним захтевима из Делегиране уредбе Европске комисије 811/2013 којом се допуњује Директива Европског парламента и Савета 2010/30/EУ. 
			Прелазне одредбе
			Члан 23.
			Испоручилац ће обезбедити захтеве из чл. 4–9. овог правилника до 1. јуна 2018. године.
			Продавац ће обезбедити захтеве из чл. 10–13. овог правилника до 1. јуна 2018. године.
			Испоручилац ће обезбедити да грејачи простора који се стављају на тржиште почев од 26. септембра 2019. године и који су у складу са класама сезонске енергетске ефикасности загревања простора из тачке 1. Прилога 1, имају штампану ознаку и ознаку у електронском облику чија је садржина у складу са тачком 1.2. Прилога 2, a чији су изглед и дизајн дати у тач. 5–8. Прилога 2, при чему је штампана ознака за грејач простора са топлотном пумпом доступна најмање у паковању генератора топлоте.
			Испоручилац ће обезбедити да комбиновани грејачи који се стављају на тржиште почев од 26. септембра 2019. године и који су у складу са класама сезонске енергетске ефикасности загревања простора и класама енергетске ефикасности загревања воде из тач. 1. и 2. Прилога 1, имају штампану ознаку и ознаку у електронском облику чија је садржина у складу са тачком 2.2. Прилога 2, а чији су изглед и дизајн дати у тач. 9. и 10. Прилога 2, при чему је штампана ознака за комбиноване грејаче са топлотном пумпом доступна најмање у паковању генератора топлоте.
			Завршна одредба
			Члан 24.
			Овај правилник ступа на снагу осмог дана од дана објављивања у „Службеном гласнику Републике Србије”.
			Број 312-01-408/2017-06
			У Београду, 7. фебруара 2018. године
			Министар,
			Александар Антић, с.р.
			Прилози
			
			Прилог 1 - Класе енергетске ефикасности
			
			Прилог 2 - Изглед и дизајн ознаке
			
			Прилог 3 - Листа са подацима
			
			Прилог 4 - Техничка документација
			
			Прилог 5 - Подаци који се наводе приликом продаје на даљину

			


			
			Прилог 6 - Мерења и прорачуни
	

