


	
	Zakon

	


	Редакцијски пречишћен текст
	
	
	На основу члана 28. став 4, члана 30. став 4, члана 41. став 6. и члана 42. став 9. Закона о лековима и медицинским средствима („Службени гласник РС”, број 30/10),
	Министар здравља и министар пољопривреде, трговине, шумарства и водопривреде споразумно доносе
	ПРАВИЛНИК
	о садржају захтева и документације, као и начину добијања дозволе за стављање лека у промет
	
	"Службени гласник РС", бр. 30 од 10. априла 2012, 72 од 28. септембра 2018, 
	94 од 7. децембра 2018.
	I. УВОДНА ОДРЕДБА
	Садржина правилника 
	Члан 1.
	Овим правилником прописује се садржај захтева за издавање дозволе за стављање лека у промет (у даљем тексту: дозвола), садржај документације, као и начин добијања, обнове и преноса дозволе. 
	
	II. ДОБИЈАЊЕ ДОЗВОЛЕ
	1. Подносилац захтева за издавање дозволе
	Члан 2.
	Захтев за издавање дозволе Агенцији за лекове и медицинска средства Србије (у даљем тексту: Агенција) подноси:
	1) произвођач лека који има дозволу за производњу лекова у Републици Србији;
	2) заступник, односно представник иностраног произвођача који има седиште у Републици Србији;
	3) заступник иностраног правног лица које није произвођач тог лека, али је носилац дозволе у 
	земљи Европске уније (у даљем тексту: ЕУ) или у 
	земљи која има исте или сличне захтеве за издавање дозволе (у даљем тексту: 
	земља ICH) и који има седиште у Републици Србији;
	4) правно лице са седиштем у Републици Србији на које је произвођач лека који има дозволу за производњу лекова у Републици Србији пренео дозволу, односно коме је дао право за стицање својства носиоца дозволе из свог производног програма.
	Земљoм која има исте или сличне захтеве за 
	издавање дозволе у смислу овог правилника сматра се земља која је оснивачки 
	регулаторни члан ICH (ЕУ, ЕЕА, САД и Јапан) и земља која је стални 
	регулаторни члан ICH (Канада и Швајцарска), као и земља која има исте или 
	сличне захтеве за издавање дозволе као у Републици Србији, којом се сматра 
	земља бивша република СФРЈ, као и земља која је стекла статус кандидата за 
	чланство у ЕУ.
	Документација о леку прописана овим правилником 
	припрема се на основу стручних и научних стандарда Европске агенције за 
	лекове (ЕМА), као и других међународних стручних и научних стандарда из 
	члана 5. став 2. овог правилника.
	Подносилац захтева за издавање дозволе из става 1. овог члана (у даљем тексту: предлагач) мора да има одговорно лице за фармаковигиланцу, као и одговорно лице за документацију у поступку добијања дозволе, њене измене, допуне и обнове, с којима је закључио уговор о раду с пуним радним временом на неодређено време.
	Лица из става 2. овог члана, сагласно Закону о лековима и медицинским средствима (у даљем тексту: Закон), морају да имају завршен медицински, стоматолошки или фармацеутски факултет, односно за ветеринарске лекове – факултет ветеринарске медицине.
	Поред услова из става 2. овог члана предлагач из става 1. тач. 3) и 4) овог члана мора да има и лице одговорно за пуштање серије лека у промет које испуњава услове прописане Законом и прописима донетим за спровођење Закона. 
	
	Предлагач је одговоран за документацију у поступку добијања дозволе.
	Дозвола се издаје за лек који садржи више алергена, ако је то оправдано, односно дозвола се издаје за радиофармацеутике који садрже више јачина.
	Агенцији се не подноси захтев за издавање дозволе за радиофармацеутске лекове који се припремају непосредно пред употребу у здравственој установи, под условом да се припремају од радионуклидних генератора, радиофармацеутских комплета или радионуклидних прекурсора за које је издата дозвола од стране Агенције. 
	
	*Службени гласник РС, број 72/2018
	2. Садржај захтева за издавање дозволе
	Члан 3.
	Захтев за издавање дозволе садржи:
	1) пропратно писмо за издавање дозволе; 
	2) испуњен образац захтева за издавање дозволе; 
	3) документацију о леку која је прописана овим правилником;
	4) доказ да су плаћене прописане тарифе.
	Уз захтев за издавање дозволе предлагач доставља Агенцији узорке лекова у количини од 
	једног паковања за сваку јачину лека за које подноси захтев. У поступку процене, на захтев Агенције, предлагач је дужан да достави узорке потребне за двоструку лабораторијску контролу квалитета лека, као и одговарајуће стандарде. 
	
	У поступку издавања дозволе Агенција може да тражи и друге податке значајне за добијање дозволе.
	Агенција, сагласно Закону, у поступку издавања дозволе изузетно може да тражи да надлежно министарство изврши инспекцијски надзор над производњом лека за који је поднет захтев за издавање дозволе.
	Образац захтева из става 1. тачка 2) овог члана подноси се за сваки фармацеутски облик и јачину лека.
	Захтев за добијање дозволе Агенција објављује на 
	својој интернет страници.
	*Службени гласник РС, број 72/2018
	а) Пропратно писмо
	Члан 4.
	Пропратно писмо из члана 3. став 1. тачка 1) овог правилника садржи: 
	1) лого, назив и адресу предлагача; 
	2) предмет захтева; 
	3) име лека које може бити заштићено (трговачко) име, а које не може да доведе у заблуду у односу на опште прихваћено име лека, односно може бити и интернационално незаштићено име (INN), генеричко име, научно или хемијско име, односно општеприхваћено име са знаком или именом произвођача, односно носиоца дозволе или без њих; јачину лека; фармацеутски облик; 
	
	3а) Име лека не може да доводи у заблуду због 
	сличности са одобреним именом другог лека, односно сличности са ИНН-ом или 
	општеприхваћеним именом лека, односно због упућивања на терапијско деловање 
	лека у имену лека, нити у односу на састав лека и безбедност примене лека, 
	као ни да садржи поруке промотивног карактера.
	Ако је поднето више од једног захтева, за лек 
	истог ИНН-а, исте или различите јачине, истог или различитог фармацеутског 
	облика и истог или различитог паковања, имена лекова морају да буду 
	различита ако су различити предложени режими издавања – на рецепт или без 
	рецепта.
	Име лека не сме да буде идентично или да доводи у 
	заблуду у односу на име ветеринарског лека, медицинског средства, додатака 
	исхрани, козметичког производа или било ког другог производа.
	У поступцима издавања, обнове, измене, односно 
	допуне дозволе, Агенција оцењује прихватљивост предложеног имена лека, 
	односно предложено име лека мора да испуњава услове из ст. 1, 2. и 3. ове 
	тачке.
	4) интернационални незаштићени назив (INN) ако постоји, односно генеричко или хемијско име;
	5) предлог величине паковања лека;
	6) име произвођача лека, односно свако место производње и свако место пуштања серије лека у промет;
	7) предлог АТЦ (анатомско-терапијско-хемијске) класификационе шифре, односно АТЦ ветеринарске класификационе шифре за лек који се користи у ветеринарској медицини; 
	
	8) предлог класификације лека, односно режима издавања лека: 
	9) податак да ли лек има дозволу у ЕУ и aкo има дозволу у ЕУ, наводи се поступак по коме је та дозвола издата;
	10) aкo лек има дозволу у ЕУ, наводи се носилац дозволе у ЕУ, као и податак да ли ће лек на територији Републике Србије да се налази са логом носиоца дозволе у ЕУ;
	11) датум и потпис одговорног лица за поступак добијања дозволе.
	Пропратно писмо из става 1. овог члана је оверено од предлагача и може да се односи на више захтева за издавање дозволе. 
	
	*Службени гласник РС, број 72/2018
	III. САДРЖАЈ ДОКУМЕНТАЦИЈЕ О ЛЕКУ
	Члан 5.
	Документација о леку из члана 3. став 1. тачка 3) овог правилника за лек који се користи у хуманој медицини подноси се у формату Општег техничког документа „Common Technical Documet” (у даљем тексту: CTD досије), а за ветеринарски лек, односно имунолошки ветеринарски лек у Европском формату (у даљем тексту: Европски досије), под условима прописаним овим правилником. 
	
	Процену документације из става 1. овог члана 
	Агенција врши и у складу са достигнутим стручним и научним европским и 
	међународним стандардима за процену квалитета, безбедности и ефикасности 
	лека, и то важећим прописима и водичима ЕУ и ICH, као и захтевима важеће 
	монографије европске и фармакопеје земље чланице ЕУ или земље ICH. Агенција 
	на својој интернет страници упућује на одговарајуће интернет странице на 
	којима се налазе ови прописи и водичи.
	*Службени гласник РС, број 72/2018
	Члан 6.
	Документацију о леку из члана 3. став 1. тачка 3) овог правилника у писменом облику предлагач подноси Агенцији, на језику и писму који су у службеној употреби у Републици Србији.
	Документација о леку из ставa 1. овог члана може да се поднесе и на енглеском језику као једном од службених језика у употреби у ЕУ, осим предлога сажетка карактеристика лека, предлога упутства за лек и предлога текста за унутрашње и спољње паковања лека, који се Агенцији подносе искључиво на језику и писму који су у службеној употреби у Републици Србији, у складу са Законом.
	Документација о леку из става 1. овог члана 
	подноси се Агенцији и у форми електронског документа.
	Ако се документација доставља у CTD досијеу, Mодул 1, Mодул 2, Mодул 3, Mодул 4 и Mодул 5 достављају се у писменој и електронској форми, с тим да се Mодул 4 и Mодул 5 достављају у електронској форми, уз изјаву да ће ове модуле доставити и у писменој форми, у складу са Законом, у року од 30 дана на захтев Агенције.
	Модул 1 и Mодул 2 достављају се у два примерка, а Mодул 3, Mодул 4 и Mодул 5 у једном примерку. 
	
	Ако се документација доставља у Европском досијеу I, II, III и IV део овог досијеа доставља се у писменој и електронској форми, с тим да се делови III и IV достављају у електронској форми, уз изјаву да ће ове делове доставити и у писменој форми.
	Део I доставља се у два примерка, а делови II , III и IV у једном примерку.
	Ако предлагач документацију о леку подноси у форми електронског документа, мора да потпише изјаву да ће на захтев Агенције, а најкасније, у складу са Законом, у року од 30 дана од дана подношења документације о леку у форми електронског документа, документацију да приложи и у писменом облику.
	Предлагач може да поднесе документацију о леку и у облику фотокопије оригиналне документације, осим ако овим правилником није прописана обавеза подношења оригиналне документације о леку.
	Ако предлагач подноси документацију о леку у облику фотокопије, дужан је да Агенцији да писмену изјаву којом се потврђује веродостојност фотокопије са оригиналном документацијом.
	*Службени гласник РС, број 72/2018
	1. Документација у CTD досијеу
	Члан 7.
	CTD досије састоји се од четири посебнa дела који се односе на опште стандардне захтеве са документацијом и специфичне захтеве са документацијом за одређене групе лекова у односу на њихове особине и порекло активне супстанце који морају да буду посебно обрађени и прилагођени.
	а) Први део документације CTD досијеа
	Члан 8.
	Први део документације CTD досијеа садржи опште стандардне захтеве са документацијом у облику модула, и то:
	
		
			
				
				Модул 1
				
				– Административни и регионални подаци;
			
			
				
				Модул 2
				
				– Сажети експертски прикази Модула 3, Модула 4 и –Модула 5;
				
			
			
				
				Модул 3
				
				– Подаци о квалитету (фармацеутско-хемијско-биолошки подаци о лековима са активном супстанцом хемијског или биолошког порекла);
				
			
			
				
				Модул 4
				
				– Претклиничка испитивања лека;
			
			
				
				Модул 5
				
				– Клиничка испитивања лека.
			
		
	
	Поред наведених модула, у случају када Агенција нема довољно података о активној супстанци потребних за добијање дозволе, као и за нове активне супстанце, може да захтева и додатну документацију, односно досије о активној супстанци „Active Substance Master File” (ASMF) достављен од произвођача активне супстанце уз пропратно писмо, и то отворени део „Applicants Part” ASMF, укључујући затворени део „Restricted Part” ASMF.
	б) Други део документације CTD досијеа
	Члан 9.
	Други део документације CTD досијеа обрађен је и прилагођен за следеће врсте лекова:
	1) лекове са добро познатом употребом у терапији;
	2) генеричке лекове (суштински сличне лекове);
	3) генеричке хибридне лекове који захтевају додатне податке у односу на посебне околности (нпр. различита со или естар код исте активне супстанце);
	4) биолошки сличне лекове;
	5) лекове који садрже фиксне комбинације активних супстанци;
	6) лекове за које се издаје дозвола под посебним околностима;
	7) лекове који садрже мешовите податке у документацији у Модулу 4 и Модулу 5 (сопствени претклинички и клинички подаци који недостају допуњени су одговарајућим библиографским подацима).
	в) Трећи део документације CTD досијеа
	Члан 10.
	Трећи део документације CTD досијеа обрађен је и прилагођен за следеће врсте лекова:
	1) Биолошке лекове;
	2) Радиофармацеутике;
	3) Хомеопатске лекове;
	4) Биљне лекове
	5) Лекове који се користе за лечење ретких болести („Orphan” лекови).
	Документација за имунолошке лекове и лекове добијене из крви или крвне плазме хуманог порекла садржи и предлог збирног протокола (Summary lot protocol) који садржи податке о производњи и контроли лека.
	г) Четврти део документације CTD досијеа
	Члан 11.
	Четврти део документације CTD досијеа садржи специфичне захтеве са подацима за лекове за напредну терапију.
	2. Структура и садржај Модула 1 CTD досијеа
	Члан 12.
	Модул 1 CTD досијеа из члана 8. овог правилника садржи следеће податке:
	1.1. Садржај документације о леку (Модул 1–5),
	1.2. Образац захтева и административни подаци.
	1.3. Податке о леку,
	1.3.1. Предлог сажетка карактеристика лека, предлог текста спољњег и унутрашњег паковања, предлог упутства за лек,
	1.3.2. Нацрт паковања (Mock-up),
	1.3.3. Примерак одштампаног оригиналног паковања и упутства за лек,
	1.3.4. Консултације с циљном групом пацијената,
	1.3.5. Одобрени сажетак карактеристика лека у другим земљама, односно у 
	земљи ЕУ или земљи ICH,
	1.3.6. Брајево писмо;
	1.4. Податке о експертима,
	1.4.1. За квалитет,
	1.4.2. За претклинику,
	1.4.3. За клинику;
	1.5. Посебне захтеве за различите врсте апликација,
	1.5.1. Податке за захтев за лек са добро познатом употребом,
	1.5.2. Податке за захтев за генеричке, генеричке хибридне и биолошки сличне лекове,
	1.5.3. Податке о продужењу периода заштите података,
	1.5.4. Податке за дозволу под посебним околностима;
	1.6. Податке за процену ризика за околину,
	1.6.1. Податке за негенетски модификоване организме (Не –GMO),
	1.6.2. Податке за генетски модификоване организме (GMO);
	1.7. Податке који се односе на заштиту података за лекове за лечење ретких болести („Orphan” лекови),
	1.7.1. Сличност у односу на лек који је добио дозволу,
	1.7.2. Заштита података;
	1.8. Податке који се односе на фармаковигиланцу,
	1.8.1. Сажетак система фармаковигиланце,
	1.8.2. План управљања ризиком;
	Подтач. 1.8.3. и 1.8.4. брисане су (види члан 6. 
	Правилника - 72/2018-632)
	1.9. Податке који се односе на клиничка испитивања,
	1.10. Податке који се односе на педијатрију.
	*Службени гласник РС, број 72/2018
	1) Административни подаци
	Члан 13.
	Административни подаци у Модулу 1 CTD досијеа из члана 8. овог правилника садрже:
	1) Доказе да предлагач испуњава прописане услове (копија решења о упису предлагача у регистар привредних субјеката; уговор о заступању закључен између правног лица са седиштем у Републици Србији и иностраног произвођача, односно уговор о заступању закључен између правног лица са седиштем у Републици Србији и иностраног правног лица које није произвођач тог лека, али је носилац дозволе у земљама ЕУ или у 
	земљи ЕУ или земљи ICH, односно другу форму уговора о спољнотрговинском пословању према закону којим се уређује спољнотрговинско пословање који садржи овлашћење одређеном правном лицу са седиштем у Републици Србији да у име и за рачун иностраног произвођача лека, односно носиоца дозволе за лек поднесе захтев за издавање дозволе, односно постане носилац дозволе за лек (уговор о дистрибуцији, пословно техничкој сарадњи, куповини досијеа), као и оверен превод уговора, односно уговор о преносу права на стицање својства носиоца дозволе закључен између домаћег правног лица и домаћег произвођача);
	2) Податке о леку, као што су име лека, интернационални незаштићени назив (INN) ако постоји, односно генеричко или хемијско име, фармацеутски облик и јачину лека, назив и адресу предлагача, назив и адресу произвођача, места производње и пуштања серије лека у промет;
	3) Шему повезаности свих места производње која се 
	односе на производњу активне супстанце (укључујући интермедијере), све фазе 
	производње готовог лека, контролу квалитета лека и пуштање серије лека у 
	промет са адресама произвођача које су усаглашене са адресом наведеном на 
	GMP сертификату за то место производње.
	Место пуштања серије лека у промет које укључује 
	или не укључује контролу, односно испитивање серије лека налази се у 
	Републици Србији, ЕУ или земљи ICH.
	Место контроле квалитета лека налази се у 
	Републици Србији, земљи ЕУ или земљи ICH;
	4) Дозволу за производњу издату од надлежног органа за свако место производње готовог лека које је наведено у шеми повезаности;
	5) Сертификат Добре произвођачке праксе (GMP 
	сертификат) који је издало надлежно министарство, односно GMP сертификат 
	издат од надлежног органа земље ЕУ или земље ICH
	осим земље бивше Републике СФРЈ и земље која је 
	стекла статус кандидата за чланство у ЕУ у смислу члана 2. став 2. овог 
	правилника са датумом инспекције који 
	није старији од три године или изјаву квалификованог фармацеута одговорног 
	за пуштање серије лека у промет (у даљем тексту: QP изјава), којом се 
	потврђује да се производња активне супстанце и интермидијера обавља у складу 
	са Смерницама Добре произвођачке праксе за активне супстанце, за свако место 
	производње активне супстанце које је наведено у шеми повезаности. 
	Ако постоји више места која пуштају серију лека у 
	промет, прихвата се изјава једног овлашћеног квалификованог фармацеута 
	одговорног за пуштање серије лека у промет (QP) на којој је јасно назначено 
	да је потписана у име свих укључених QP. QP носиоцa дозволе je QP у 
	Републици Србији, земљи ЕУ и земљи ICH. QP изјава се не доставља за крв или 
	компоненте крви;
	6) Сертификат Добре произвођачке праксе (GMP сертификат) издат од надлежног министарства, односно GMP сертификат издат од надлежног органа из земље ЕУ или 
	земље ICH, осим земље бивше републике СФРЈ, 
	и  
	земље која је стекла статус кандидата за чланство у ЕУ у смислу 
	члана 2. 
	став 2. овог правилника, за свако место производње које представља део производног процеса лека, а наведено је у шеми повезаности; 
	
	7) Писмени пристанак носиоца дозволе за лек о праву коришћења документације о активној супстанци у сврху издавања дозволе за лек („Letter of access”), односно копија CEP; 
	
	8) Изјаву произвођача активне супстанце да ће обавестити произвођача готовог лека о било којој измени у производњи или квалитету активне супстанце;
	9) TSE сертификат којим се потврђује да материјал животињског или хуманог порекла који се користи у производњи лека не представља ризик за трансмисиону спонгиформну енцефалопатију, односно CEP који садржи податке о ТSЕ ризику, ако је потребно; 
	
	10) Доказ да лек има дозволу у земљи порекла или земљи ЕУ (нпр. CPP тип А), односно доказ да је лек у поступку добијања дозволе у земљи порекла или земљи ЕУ (нпр. CPP тип B , односно потврда о поднетом захтеву за издавање дозволе); 
	
	11) Списак земаља у којима лек има дозволу, са одобреним називом лека, датумом одобрења и бројем дозволе, списак земаља у којима је поступак добијања дозволе у току, са предложеним називом лека и датумом подношења захтева, списак земаља у којима је захтев за издавање дозволе одбијен или у којима је дозвола укинута;
	12) Доказ да се лек налази на тржишту у земљи порекла (CPP типа А, односно Free Sale Certificate – FSC сертификат), односно разлоге због којих се лек не налази у промету у тој земљи;
	13) Потврду о заштити имена лека издата од надлежног тела за 
	интелектуалну својину Републике Србије или међународног надлежног тела за 
	интелектуалну својину, ако је примењиво ;
	14) Сертификат произвођача о извршеној контроли квалитета достављеног узорка лека;
	15) Списак свих измена и допуна дозволе 
	(варијација) поднетих и одобрених у земљи произвођача, земљи ЕУ или земљи 
	ICH или одобрених од стране Европске агенције за лекове (ЕМА) са датумом 
	одобрења, до дана подношења документације Агенцији, уз изјаву да су у 
	документацију имплементиране све измене одобрене највише 90 дана пре 
	подношења захтева;
	У тачки 16) после речи ,,генерички хибридни лекˮ 
	додаје се запета и речи: ,,као и изјаву, односно потврду, да је на месту 
	спровођења студије биоеквиваленције извршена инспекција усаглашености са 
	Смерницама добре клиничке праксе (GCP) од стране регулаторног тела ЕУ или 
	ICH. Референтни лек коришћен у студији биоеквиваленције је лек са потпуном 
	документацијом и дозволом у Републици Србији, односно земљи ЕУ што доказује 
	подносилац захтева;
	16) Податке потребне за генеричке, генеричке хибридне и биолошки сличне лекове укључујући информације о заштити података референтног лека, о произвођачу лека који је коришћен у студији биоеквиваленце, спонзору испитивања, броју студије биоеквиваленце, учесницима у развоју лека, испитивању лека и изради документације о леку у поступку издавања дозволе за генерички, односно генерички хибридни лек; 
	
	Документација за употребљену серију референтног 
	лека у студији биолошке еквивалентности која није стављена на тржиште 
	Републике Србије или Европске уније, а којом подносилац захтева образлаже да 
	није потребно понављање исте студије биолошке еквивалентности са серијом тог 
	референтног лека која је стављена на тржиште Републике Србије или Европске 
	уније, дата је у Прилогу 1. који је одштампан уз овај правилник и чини његов 
	саставни део.
	17) Податке о учесницима у развоју лека, испитивању лека и изради документације о леку, ако је потребно; 
	
	18) Изјава предлагача да је достављена 
	документација идентична документацији која је поднета и одобрена уз захтев 
	за издавање дозволе за лек Европској агенцији за лекове (ЕМА), земљи ЕУ, 
	земљи ICH, као и да су истом обухваћене све варијације, ако их је било, 
	закључно са 90-тим даном пре дана подношења захтева за издавање дозволе;
	*Службени гласник РС, број 72/2018
	**Службени гласник РС, број 94/2018
	2) Подаци о леку
	Члан 14.
	Подаци о леку наводе се у делу 1.3 Модула 1 CTD досијеа и садрже:
	– Предлог сажетка карактеристика лека,
	– Предлог упутства за лек,
	– Нацрт паковања (Mock-up), предлог текста спољњег и унутрашњег паковања (labelling),
	– Примерак одштампаног оригиналног паковања и упутства,
	– Одобрени сажетак карактеристика лека у другим земљама, (земљи 
	ЕУ или земљи ICH), aко постоји.
	*Службени гласник РС, број 72/2018
	а) Предлог сажетка карактеристика лека
	Члан 15.
	Предлог сажетка карактеристика лека прилаже се на српском језику и усаглашен je са стручним изразима који се користе у Републици Србији.
	Предлог сажетка карактеристика лека (SmPC) може да садржи податке о лековима с истом активном супстанцом и истим заштићеним именом или опште прихваћеним именом са заштитним знаком или називом произвођача у различитим јачинама и паковањима. 
	
	Сажеци карактеристика лека за различите фармацеутске облике су раздвојени. 
	
	Сажетак карактеристика лека садржи следеће податке:
	1. Име лека, јачину, фармацеутски облик; 
	2. Квалитативни и кванититативни састав изражен као садржај активне супстанце и помоћних супстанци (помоћне супстанце са потврђеним дејством) које су значајне за адекватну примену лека. Потребно је користити општеприхваћено име супстанци или хемијски састав;
	3. Фармацеутски облик;
	4. Клиничке податке,
	4.1. Терапијске индикације,
	4.2. Дозирање и начин примене код одраслих, а када је неопходно и код деце,
	4.3. Контраиндикације,
	4.4. Посебна упозорења и мере опреза при употреби лека која се односе на пацијента, а уколико је неопходно, и на особље које рукује леком и примењује га на пацијента,
	4.5. Интеракције са другим лековима и друге врсте интеракција,
	4.6. Плодност, трудноћа и дојење,
	4.7. Утицај лека на способност управљања возилима 
	и руковања машинама,
	4.8. Нежељена дејства,
	4.9. Предозирање (симптоми, хитне мере које треба предузети, антидоти);
	5. Фармаколошке податке,
	5.1. Фармакодинамске податке,
	5.2. Фармакокинетичке податке,
	5.3. Претклиничке податке о безбедности лека;
	6. Фармацеутске податке,
	6.1 Листу помоћних супстанци,
	6.2. Инкомпатибилност,
	6.3. Рок употребе, када је неопходно потребно је навести и рок употребе након реконституције или након првог отварања унутрашњег паковања,
	6.4 Посебне мере упозорења при чувању,
	6.5. Природа и садржај паковања,
	6.6. Посебне мере опреза при одлагању материјала који треба одбацити након примене лека (и друга упутства за руковање леком);
	7. Носилац дозволе за стављање лека у промет;
	8. Број дозволе за стављање лека у промет;
	9. Датум прве дозволе и датум обнове дозволе;
	10. Датум ревизије текста.
	У сажетку карактеристика лека наводи се податак да је дозвола издата као условна дозвола. 
	
	Уз предлог сажетка карактеристика лека из става 1. овог члана, предлагач доставља и оригинал сажетка карактеристика лека на језику земље у којој је издата дозвола за лек, као и превод на енглески језик оверен од стране судског тумача. 
	
	Ако постоји разлика између оригиналног текста и предлога сажетка карактеристика лека, предлагач мора означити и образложити разлике.
	У тачки 4.1 сажетка карактеристика лека потребно је навести уколико је лек традиционални, традиционални биљни лек, односно хомеопатски лек.
	У сажетку карактеристика лека наводи се стандардни 
	текст о пријављивању сумњи на нежељене реакције на лек, који Агенција 
	објављује на својој интернет страници. 
	У сажетку карактеристика лека наводи се 
	одговарајућа ознака и текст о додатном праћењу лека,ако је лек под додатним 
	праћењем.
	Предлагач доставља податке о референтним 
	документима који су коришћени за израду сажетка карактеристика лека.
	Изузетно, за лек одобрен централизованим поступком 
	у ЕУ, SmPC представља усаглашени стручни превод ЕУ SmPC.
	*Службени гласник РС, број 72/2018
	б) Предлог упутства за лек
	Члан 16.
	Предлог упутства за лек (у даљем тексту: PIL) прилаже се на српском језику и усклађен је са подацима у сажетку карактеристика лека.
	Упутство за лек одговара захтевима утврђеним прописом којим се уређује садржај и начин обележавања спољњег и унутрашњег паковања лека и садржај упутства за лек.
	Упутство за лек мора бити јасно и разумљиво тако да кориснику лека омогући употребу на прописани начин.
	За лекове које искључиво примењују здравствени 
	радници из члана 52. став 1. тачка 4) и члана 53. став 3. тач. 1) и 2) 
	Закона у наставку текста упутства за лек, под насловом ,,Следеће информације 
	намењене су искључиво здравственим стручњацимаˮ, додају се тач. 4.1,4.2. и 
	6. SmPC, које могу лако да се отцепе тако да се информације за пацијента у 
	Упутству за лек и информације за здравствене раднике у сажетку 
	карактеристика лека јасно разликују.
	Помоћне супстанце, као и други подаци који су различити за сваки поједини облик, односно јачину лека морају бити наведени за сваки фармацеутски облик, односно јачину посебно.
	Списак помоћних супстанци са потврђеним дејством обавезно се наводи у упутству за лек. 
	
	Уз предлог упутства за лек из става 1. овог члана предлагач доставља и оригинал упутства за лек на језику земље у којој је издата дозвола за лек, као и на енглеском језику ако је у некој од земаља у којој је издата дозвола за лек одобрено упутство за лек на енглеском језику, уз назнаку у којој земљи и кад је као такво одобрено.
	Ако постоји разлика између оригиналног текста и предлога упутства за лек предлагач мора означити и образложити разлике.
	Упутство за лек садржи податке наведене по следећем редоследу:
	1) подаци потребни за идентификацију лека са подацима о терапијским индикацијама;
	2) подаци који се морају прочитати пре употребе лека;
	3) подаци за правилну употребу лека;
	4) подаци о нежељеним реакцијама на лек;
	5) подаци о чувању лека;
	6) садржај паковања и остале информације.
	У упутству за лек наводи се податак да је дозвола издата као условна дозвола. 
	
	Упутство за лек садржи текст о пријављивању сумњи 
	на нежељене реакције на лек, који Агенција објављује на својој интернет 
	страници.
	У упутству за лек наводи се одговарајућа ознака и 
	текст о додатном праћењу лека, ако је лек под додатним праћењем.
	Изузетно, за лек одобрен централизованим поступком 
	у ЕУ, PIL и текст спољашњег и унутрашњег паковања представљају усаглашени 
	стручни превод ЕУ PIL и ЕУ текста спољашњег и унутрашњег паковања (Labelling).
	*Службени гласник РС, број 72/2018
	в) Нацрт паковања 
	Члан 17.
	Нацрт паковања (Mock-up) представља копију сликовног дводимензионалнoг приказа унутрашњег и спољњег паковања лека у боји и доставља се као папирна и електронска верзија.
	Нацрт паковања из става 1. овог члана садржи 
	податке у складу са Листом за обележавање спољашњег и унутрашњег паковања 
	која је дата у тексту за спољашње и унутрашње паковање лека који Агенција 
	објављује на својој интернет страници.
	Нацрт паковања из става 1. овог члана не може да 
	се битно разликује од паковања које ће да се пусти у промет, а нарочито у 
	начину писања имена лека, садржају и дизајну паковања. Нацрт унутрашњег и 
	спољашњег паковања лека не сме да доводи у заблуду у погледу дозирања и 
	начина примене лека, састава лека, безбедности и ефикасности лека, да садржи 
	поруке промотивног карактера, односно да доведе до могућности грешке 
	приликом издавања или примене лека.
	У поступку одобрења измене и допуне дозволе 
	(варијације) предложени нацрт спољашњег и унутрашњег паковања лека мора да 
	испуњава услове из става 3. овог члана.
	*Службени гласник РС, број 72/2018
	г) Подаци о консултацијама са циљном групом пацијената
	Члан 18.
	Подаци о резултатима процене и консултацијама с циљном групом пацијената, односно тест читљивости упутства за лек (readability test) достављају се на захтев Агенције.
	3) Подаци о експертима за процену документације
	Члан 19.
	Подаци о експертима наводе се у делу 1.4 Модула 1 CTD досијеа.
	Подаци о експертима за процену фармацеутске, претклиничке и клиничке документације садрже кратку биографију експерта (име и презиме, образовање, додатна усавршавања, занимање).
	Предлагач за добијање дозволе прилаже изјаву експерта (с потписом и датумом), којом се потврђује да су у приложеном извештају експерата на адекватан начин процењени сви подаци појединог дела документације о готовом леку.
	4) Посебни захтеви
	Члан 20.
	Посебни захтеви наводе се у делу 1.5 Модула 1 CTD досијеа и садрже податке за:
	1. лек са добро познатом употребом;
	2. генеричке, генеричке хибридне и биолошки сличне лекове;
	3. продужење периода заштите података;
	4. дозволу под посебним околностима.
	а) Подаци за лек са добро познатом употребом
	Члан 21.
	Подаци за лек са добро познатом употребом садрже сажетак података (до пет страна), са основама и доказима, који потврђују да активна супстанца лека има добро познату употребу („well–established use”) уз прихватљив ниво безбедности и ефикасности.
	б) Подаци за генеричке, генерички хибридне и биолошки сличне лекове
	Члан 22.
	Подаци за генерички лек односе се на сажетак података (до пет страна), са основама и доказима који потврђују да је лек за који је поднет захтев генерички лек, са подацима о леку који се односе на квалитативни и квантитативни састав активне супстанце, фармацеутски облик, безбедност и ефикасност активне супстанце у односу на активну супстанцу референтног лека, као и податке о биорасположивости и биоеквивалентности, ако је примењиво.
	Различите соли, естри, етри , изомери, смеше изомера, комплекси или деривати активне супстанце могу се сматрати истом активном супстанцом, осим ако се значајно не разликују у особинама које се односе на безбедност и ефикасност.
	Подаци за генерички хибридни лек односе се на сажетак података (до пет страна), са основама и доказима који потврђују да је лек за који је поднет захтев генерички хибридни лек („хибрид”) и обухватају податке о леку, који се односе на активну супстанцу, фармацеутски облик, јачину, терапијске индикације и начин примене, као одговарајуће промене у односу на референтни лек, као и детаље везане за биорасположивост и биоеквиваленцију, ако је примењиво.
	Члан 23.
	Подаци за биолошки сличан лек односе се на сажетак података (до пет страна), са основама и доказима који потврђују да је лек за који је поднет захтев биолошки сличан лек („biosimilar”) и обухватају податке о биолошки сличном леку, који се односе на активну супстанцу, полазни материјал и производни процес.
	Сажетак из става 1. овог члана садржи и навођење података о разликама у односу на референтни лек које се односе на одговарајуће особине, било које друге промене уведене током развоја лека које утичу на поређење, податке добијене поређењем квалитета, безбедности и ефикасности са референтним леком током развоја, као и референтни лек.
	в) Подаци о продужењу периода заштите података
	Члан 24.
	Податке о продужењу периода заштите података од једне године подноси предлагач који је у току осам, односно десет година за биотехнолошки лек, од издавања прве дозволе за референтни лек добио дозволу за једну или више нових индикација које представљају значајно унапређење терапије тим референтним леком.
	Подаци из става 1. овог члана односе се и на лек са добро познатом употребом активне супстанце, без обзира на поступак добијања дозволе, за jeдну или више индикација које представљају значајно унапређење терапије, а на основу нових фармаколошко-токсиколошких и клиничких испитивања тог лека, као и за лек за који је утврђен нови режим издавања на основу значајних претклиничких и клиничких испитивања. 
	
	Предлагач доставља извештај (од пет до десет страна) за податке из ст. 1. и 2. овог члана, којим се потврђује да одобрење „нове индикације” доноси значајне клиничке користи у поређењу са постојећом терапијом.
	Извештај из става 3. овог члана садржи потврду која оправдава нову предложену индикацију у односу на одобрену индикацију; податке о постојећој терапији у односу на предложену нову индикацију; документацију која садржи податке о разлозима због којих лек за који је тражено продужење периода заштите података од једне године има значајнију клиничку корист за нову индикацију у односу на одобрену терапију.
	г) Подаци за дозволу под посебним околностима
	Члан 25.
	Подаци за дозволу под посебним околностима садрже:
	1) изјаву предлагача да није у могућности да пружи потпуне претклиничке и клиничке податке о ефикасности и безбедности под нормалним условима коришћења;
	2) списак података о претклиничкој или клиничкој ефикасности или безбедности који се не могу у потпуности обезбедити; 
	
	3) образложење на основу чега је поднет захтев за дозволу под посебним околностима;
	4) предлоге са детаљним информацијма о одређеним процедурама, односно обавезама које предлагач треба да изврши, а односе се на безбедносне процедуре, програм клиничких испитивања, предлог режима издавања на рецепт или уз ограничење за примену у одређеним специјализованим областима, податке о леку.
	Ако је Европска агенција за лекове (ЕМА) одобрила 
	лек централизованим поступком у ЕУ под посебним околностима, Агенција издаје 
	дозволу под посебним околностима на период који је дефинисан у дозволи 
	Европске агенције за лекове (ЕМА), под истим условима и са истим захтевима 
	одређеним носиоцу дозволе за лек који се наводе на решењу, а које Агенција 
	објављује на својој интернет страници.
	*Службени гласник РС, број 72/2018
	5) Подаци за процену ризика за околину
	Члан 26.
	Подаци за процену ризика за околину наводе се у делу 1.6 Модула 1 CTD досијеа за лек који не садржи генетски модификоване организме (у даљем тексту: GMO) и односе се на:
	– Извештај о процени ризика лека по животну средину,
	– Податке који се односе на ризике по животну средину који произлазе из употребе, складиштења и одлагања лека, а не односе се на ризике који произлазе из синтезе лека,
	– Потпуну документацију за процену ризика за животну средину.
	а) Подаци за генетски модификоване организме 
	Члан 27.
	Подаци за GMO представљају процену генетског материјала који је промењен на начин који се не јавља природно, размножавањем односно рекомбинацијом.
	Подаци за процену ризика за људско здравље и околину (укључујући биљке и животиње) у вези са отпуштеним GMO или производима који садрже GMO, садрже:
	– увод,
	– копије свих писмених сагласности или одобрења за намерно пуштање у околину GMO у сврхе истраживања и развоја,
	– комплетну техничку документацију која садржи податке о GMO,
	– еколошку процену ризика,
	– резултате истраживања који су спроведени за потребе истраживања или развоја,
	– предлог одговарајуће стратегије управљања ризиком за лек који садржи GMO, као и план постмаркетиншког праћења и идентификације било каквих посебних појединости које се наводе у сажетку карактеристика лека, упутству за лек и нацрту спољњег и унутрашњег паковања;
	– одговарајуће мере ради информисања јавности.
	6) Подаци који се односе на фармаковигиланцу
	Члан 28.
	Подаци који се односе на фармаковигиланцу наводе 
	се у делу 1.8 Модула 1 и садрже сажетак система фармаковигиланце и План 
	управљања ризиком (у даљем тексту: RMP) у складу са подзаконским прописом 
	којим се уређује фармаковигиланца.
	Сажетак система фармаковигиланце из става 1. овог 
	члана садржи потписану изјаву подносиоца захтева да располаже потребним 
	средствима за испуњавање дужности и одговорности и податке о одговорном лицу 
	за фармаковигиланцу подносиоца захтева у складу са Законом и подзаконским 
	прописом којим се уређује фармаковигиланца.
	Током поступка процене документације о леку 
	Агенција може од подносиоца захтева да затражи достављање копије описа 
	система фармаковигиланце.
	Предлагач доставља последњу важећу верзију RMP 
	документа који је за лек одобрен у ЕУ (у даљем тексту: EU RMP), ако постоји.
	Ако за лек не постоји EU RMP, предлагач доставља 
	RMP документ израђен у складу са прописима којима се уређује 
	фармаковигиланца и смерницама ЕУ за RMP.
	Током поступка процене документације о леку 
	Агенција може од подносиоца захтева да затражи достављање последњег 
	расположивог PSUR-а.
	*Службени гласник РС, број 72/2018
	7) Подаци који се односе на клиничка испитивања
	Члан 29.
	Подаци који се односе на клиничка испитивања наводе се у делу 1.9 Модула 1 CTD досијеа и садрже изјаву да су приложена клиничка испитивања спроведена у складу са Добром клиничком праксом. 
	
	3. Структура и садржај Модула 2 CTD досијеа
	Члан 30.
	Модул 2 CTD досијеа садржи сажете експертске извештаје Модула 3, Модула 4. и Модула 5, и то: 
	
	2.1. Садржај Модула 2;
	2.2. Увод;
	2.3. Сажетак о квалитету лека;
	2.4. Преглед претклиничког испитивања или документације;
	2.5. Преглед клиничког испитивања или документације;
	2.6. Сажетак претклиничког испитивања или документације:
	2.6.1. Текстуални облик сажетка фармаколошких података,
	2.6.2. Табеларни облик фармаколошких података,
	2.6.3. Текстуални облик сажетка фармакокинетских података,
	2.6.4. Табеларни облик фармакокинетских података,
	2.6.5. Текстуални облик сажетка токсиколошких података,
	2.6.6. Табеларни облик токсиколошких података;
	2.7. Сажетак клиничког испитивања или документације:
	2.7.1. Сажетак биофармацеутских испитивања и аналитичке методе које се односе на њих,
	2.7.2. Сажетак испитивања из клиничке фармакологије,
	2.7.3. Сажетак о клиничкој ефикасности,
	2.7.4. Сажетак о клиничкој безбедности,
	2.7.5. Сажет преглед појединачних испитивања.
	1) Сажетак о квалитету лека
	Члан 31.
	Сажетак о квалитету лека подноси се у делу 2.3 Модула 2 CTD досијеа и садржи податке о активној супстанци; податке о леку и прилоге.
	а) Подаци о активној супстанци
	Члан 32.
	Подаци о активној супстанци из члана 31. овог правилника садрже:
	– податке о произвођачу, односно произођачима и производњи активне супстанце,
	– спецификацију активне супстанце и кратак опис потврде структуре и изомеризам за нове хемијске супстанце (карактеризација активне супстанце), са табеларним приказом резултата анализе,
	– кратак преглед потврде (оправданости) спецификације активне супстанце, аналитичких метода и валидације у контроли активне супстанце,
	– податке о референтним стандардима или материјалима,
	– податке о систему затварања контејнера,
	– податке о стабилности активне супстанце, са табеларним приказом резултата стабилности и протоколом даљег праћења стабилности
	б) Подаци о леку 
	Члан 33.
	Подаци о леку садрже:
	– састав лека,
	– приказ фармацеутског развоја лека,
	– податке о произвођачу, односно произвођачима и производњи готовог производа,
	– кратак опис контроле квалитета помоћних супстанци,
	– спецификацију готовог лека (при пуштању лека у промет и у року употребе) и кратак сажетак потврде (оправданости) спецификације лека, преглед аналитичких метода са валидацијом и карактеризација нечистоћа, и табеларни приказ резултата анализе,
	– податке о референтним стандардима или материјалима са табеларним приказом (уколико је потребно),
	– податке о систему затварања контејнера,
	– податке о стабилности лека који садрже опис изведених студија (услови, серије, аналитичке методе) са табеларним приказом резултата стабилности и кратак коментар о резултатима и закључцима студије стабилности и анализи података са протоколом даљег праћења стабилности.
	в) Прилози
	Члан 34.
	Прилози из члана 31. садрже:
	– податке о производном простору и опреми за биотехнолошке лекове,
	– процену безбедности која се односи на контаминацију микроорганизмима, приказ примењених мера ради контроле ендогених микроорганизама и микроорганизама који могу довести до контаминације у току производње.
	2) Преглед претклиничког испитивања или документације
	Члан 35.
	Преглед претклиничког испитивања или документације подноси се у делу 2.4 Модула 2 CTD досијеа и садржи:
	– сажети преглед претклиничке процене лека код животиња („in vitro”). Образложење за избор одговарајуће стратегије испитивања као и одступање од одговарајућих смерница у овој области,
	– процену нечистоћа и деградационих производа заједно са њиховим потенцијалним фармаколошким и токсиколошким дејствима (oсим за биолошке лекове), 
	
	– приказ било које разлике у хиралности, хемијском облику, и профилу нечистоћа између производа коришћеног у претклиничким испитивањима и лека за који се подноси захтев за издавање дозволе, 
	
	– приказ за биолошке лекове о упоредивости материјала, који се користио у претклиничким и клиничким студијама и лека за који се подноси захтев за издавање дозволе,
	– процену безбедности сваке нове помоћне супстанце,
	– карактеристике лека доказане претклиничкм студијама, као и приказ утицаја резултатa на безбедност лека у намераваној клиничкој употреби.
	3) Преглед клиничког испитивања или документације
	Члан 36.
	Преглед клиничког испитивања или документације подноси се у делу 
	2.5. Модула 2 CTD досијеа и садржи:
	– критичку анализу клиничких података укључених у сажетак клиничког испитивања или документације и у Модул 5, 
	
	– приказ приступа клиничком развоју лека, укључујући и главни план испитивања, као и спровођење испитивања,
	– приказ клиничких сазнања, укључујући важна ограничења као и процену односа користи и ризика на основу закључака клиничких студија,
	– приказ начина на који подаци о ефикасности и безбедности подржавају предложено дозирање и циљне индикације, као и процену на који начин ће подаци у сажетку карактеристика лека и други приступи оптимизовати корист и управљати ризицима,
	– образложење нерешених проблема и проблема везаних за ефикасност и безбедност, забележених током развоја лека.
	*Службени гласник РС, број 72/2018
	4) Сажетак претклиничког испитивања или документације
	Члан 37.
	Сажетак претклиничког испитивања или документације подноси се у делу 2.6 Модула 2 CTD досијеа и садржи резултате фармаколошких, фармакокинетских и токсиколошких студија спроведених на животињама („in vitro”), у облику текстуално и табеларно приказаних сажетака.
	5) Сажетак клиничког испитивања или документације
	Члан 38.
	Сажетак клиничког испитивања или документације подноси се у делу 2.7 Модула 2 CTD досијеа и садржи детаљан, чињенични сажетак клиничких података о леку укључених у Модул 5 и резултате свих биофармацеутских студија, студија клиничке фармакологије, и клиничких студија ефикасности и безбедности као и сажетак појединачних студија.
	4. Структура и садржај Модула 3 CTD досијеа
	Члан 39.
	Модул 3 CTD досијеа садржи податке о квалитету лека (фармацеутско-хемијско-биолошке податке о лековима са активном супстанцом хемијског или биолошког порекла), и то:
	3.1. Садржај Модула 3
	3.2. Подаци: 
	3.2.S. Активна супстанца
	3.2.S.1. Општи подаци:
	3.2.S.1.1. Номенклатура,
	3.2.S.1.2. Структура ,
	3.2.S.1.3. Опште особине;
	3.2.S.2. Производња:
	3.2.S.2.1. Места производње,
	3.2.S.2.2. Опис поступка производње и процесне контроле,
	3.2.S.2.3. Контрола свих полазних супстанци,
	3.2.S.2.4. Контрола критичних фаза и интермедијера,
	3.2.S.2.5. Валидација производног процеса, односно евалуација,
	3.2.S.2.6. Развој производног процеса;
	3.2.S.3 Карактеризација:
	3.2.S.3.1. Објашњење структуре и других особина,
	3.2.S.3.2. Нечистоће;
	3.2.S.4 Контрола активне супстанце:
	3.2.S.4.1. Спецификације,
	3.2.S.4.2. Аналитичке методе,
	3.2.S.4.3. Валидација аналитичких метода,
	3.2.S.4.4. Анализа серија,
	3.2.S.4.5. Потврда спецификација;
	3.2.S.5. Референтни стандарди или материјали,
	3.2.S.6. Систем затварања контејнера,
	3.2.S.7. Стабилност,
	3.2.P. Лек – готов производ 
	3.2.P.1. Опис и састав лека,
	3.2.P.2. Развој лека;
	3.2.P.3. Производња:
	3.2.P.3.1. Произвођач,
	3.2.P.3.2. Производна формула,
	3.2.P.3.3. Опис производног процеса и процесна контрола,
	3.2.P.3.4. Контрола критичних фаза и међупроизвода,
	3.2.P.3.5. Валидација производног процеса, односно евалуација;
	3.2.P.4. Контрола ексципијенса:
	3.2.P.4.1. Спецификације,
	3.2.P.4.2. Аналитичке методе,
	3.2.P.4.3. Валидација аналитичких метода,
	3.2.P.4.4. Потврда спецификација,
	3.2.P.4.5. Ексципијенси из хуманог или животињског извора,
	3.2.P.4.6. Нови ексципијенси;
	3.2.P.5. Контрола квалитета лека:
	3.2.P.5.1. Спецификације,
	3.2.P.5.2. Аналитичке методе,
	3.2.P.5.3. Валидација аналитичких метода,
	3.2.P.5.4. Анализа серија,
	3.2.P.5.5. Карактеризација нечистоћа,
	3.2.P.5.6. Потврда спецификација,
	3.2.P.6. Референтни стандарди или материјали,
	3.2.P.7. Систем затварања контејнера,
	3.2.P.8. Стабилност;
	3.2.А. Прилози
	3.2.А.1. Простори и опрема,
	3.2.А.2. Евалуација о безбедности лека у вези споредних продуката (метаболити, деградациони производи),
	3.2.А.3. Нови ексципијенси,
	3.2.Р. Регионалне информације,
	3.3. Референце из литературе.
	5. Структура и садржај Модула 4 CTD досијеа
	Члан 40.
	Модул 4 CTD досијеа садржи податке о претклиничким (фармаколошко-токсиколошким) испитивањима лека, и то:
	4.1. Садржај Модула 4
	4.2. Извештаји испитивања:
	4.2.1. Фармакологија
	4.2.1.1. Примарна фармакодинамика,
	4.2.1.2. Секундарна фармакодинамика,
	4.2.1.3. Фармакологија безбедности лека,
	4 .2.1.4. Фармакодинамске интеракције,
	4.2.2. Фармакокинетика
	4.2.2.1. Аналитичке методе и извештаји о валидацији,
	4.2.2.2. Ресорпција,
	4.2.2.3. Дистрибуција,
	4.2.2.4. Метаболизам,
	4.2.2.5. Излучивање,
	4.2.2.6. Фармакокинетичке интеракције (неклиничке),
	4.2.2.7. Остала фармакокинетичка испитивања,
	4.2.3. Токсикологија
	4.2.3.1. Токсичност после примене једне дозе лека,
	4.2.3.2. Токсичност после примене поновљених доза лека,
	4.2.3.3. Мутагеност,
	4.2.3.4. Канцерогеност (карциногеност),
	4.2.3.5. Репродуктивна токсичност,
	4.2.3.6. Локална подношљивост,
	4.2.3.7. Остала токсиколошка испитивања;
	4.3. Референце из литературе.
	6. Структура и садржај Модула 5 CTD досијеа
	Члан 41.
	Модул 5 CTD досијеа садржи податке о клиничким испитивањима лека, и то:
	5.1. Садржај Модула 5;
	5.2. Табеларни приказ свих клиничких испитивања;
	5.3. Извештаји о клиничком испитивању:
	5.3.1. Извештаји о испитивањима биорасположивости односно биоеквиваленције,
	5.3.2. Извештаји о испитивањима који се односе на фармакокинетику хуманог биоматеријала,
	5.3.3. Извештаји о фармакокинетичким испитивањима на људима,
	5.3.4. Извештаји о фармакодинамским испитивањима на људима,
	5.3.5. Извештаји о испитивању ефикасности и безбедности,
	5.3.6. Извештаји о постмаркетиншким искуствима,
	5.3.7. Извештаји о појединачним случајевима и тест листе пацијената, ако су приложене;
	5.4. Референце из литературе.
	7. Документација у европском досијеу за ветеринарске лекове 
	
	Члан 42.
	Документација у Европском досијеу подноси се за ветеринарске лекове и ветеринарске имунолошке лекове, као и за лекове из крви и крвне плазме, радиофармацеутике, биљне лекове, традиционалне лекове и традиционалне биљне лекове и хомеопатске лекове који се примењују у ветеринарској медицини.
	Документација у Европском досијеу за ветеринарске лекове састоји се од четири дела, и то: 
	
	Део 1 – Административна документација; 
	Део 2 – Документација о квалитету (фармацеутско-хемијско-биолошка документација); 
	
	Део 3 – Документација о безбедности и испитивању резидуа (фармаколошко-токсиколошка документација и документација о испитивању резидуа); 
	
	Део 4 – Документација о ефикасности (претклиничка и клиничка документација). 
	
	а) Део 1. документације у Европском досијеу – Административна документација
	Члан 43.
	Део 1. документације у Европском досијеу из члана 42. овог правилника која се односи на административну документацију, садржи: 
	
	– 1.А: Административне податке; 
	– 1.B: Сажетак карактеристика лека, означавање и упутство за лек; 
	– 1.C: Експертске извештаје документације у Европском досијеу. 
	Члан 44.
	1.А: Административни подаци из члана 43. овог правилника садрже: 
	а) испуњен образац захтева за издавање дозволе;
	б) доказе да предлагач испуњава прописане услове или позивање на податке који су Агенцији већ раније приложени (дозвола за производњу издата од надлежног органа или уговор о заступању, односно доказ да је представништво уписано у Регистар привредних субјеката;
	в) сертификат Добре произвођачке праксе (GMP сертификат) места производње лека (оверена копија или на захтев Агенције, оригинал), који није старији од три године;
	г) списак земаља у којима је лек добио дозволу (име лека под којим је добијена дозвола, датум и број дозволе), односно у којима је покренут поступак за добијање дозволе, односно у којима је одбијен захтев за издавање дозволе или је дозвола укинута, односно разлоге његовог непуштања у промет у тој земљи, као и земљи у којој је лек добио прву дозволу;
	д) уверење о фармацеутском производу (CPP), односно доказ да је лек на тржишту у земљи порекла (нпр. FSC сертификат). Ако произвођач производи лек на више места производње или су места производње у различитим земљама, Агенцији се прилаже шема њихове повезаности ради објашњења термина земља порекла;
	ђ) податке о датим узорцима лека са подацима о стандардима активне супстанце и ако је то потребно о стандардима деградационих производа и нечистоћа који су потребни за понављање две комплетне лабораторијске анализе квалитета;
	е) PSUR;
	ж) остале податке на захтев Агенције који су потребни за заштиту здравља, односно који су потребни за процену односа користи и ризика од употребе лека. 
	
	Члан 45.
	1.В: Сажетак карактеристика лека, означавање и упутство за лек из члана 43. овог правилника садржи:
	1.В.1. Предлог сажетка карактеристика лека (SmPC);
	1.B.2. Предлог текста за унутрашње и спољње паковање и идејних решења (mock-up) амбалаже и предлог упутства за лек;
	1.В.3. Одобрени сажетак карактеристика лека (SmPC) у другим државама.
	Члан 46.
	1.С: Експертски извештаји из члана 43. овог правилника садрже:
	1.С.1. Увод (опште информације);
	1.С.2. Експертски извештај у односу на врсту захтева;
	1.С.3. Експертске извештаје:
	1.С.3.1. Експертски извештај о квалитету (фармацеутско-хемијско-биолошки);
	1.С.3.2. Експертски извештај о безбедности и резидуама (фармаколошко-токсиколошки и извештај о резидуама);
	1.С.3.3. Експертски извештај о ефикасности (претклинички и клинички).
	Експертски извештаји из става 1. овог члана достављају се Агенцији у писменом или у писменом и табеларном облику Европског досијеа са подацима о квалитету, ефикасности и безбедности. 
	
	Члан 47.
	Периодични извештај о безбедности ветеринарског лека (PSUR) из члана 44. став 1. тачка е) овог правилника садржи следеће податке: увод, последњи одобрени сажетак карактеристика лека, предузете мере из разлога безбедности од стране надлежних органа у земљама у којима је издата дозвола или од стране носилаца дозволе, обим присуства на тржишту, податке о носиоцу дозволе и податке о леку, појединачне случајеве, табеларни приказ листе појединачних случајева, извештај о пријавама нежељених реакција, објављене извештаје о нежељеним реакцијама, процену укупних података о безбедности и забележене нежељене реакције код људи у вези са употребом лека који се користи у ветеринарској медицини, последње податке и закључак. 
	
	Члан 48.
	Предлог сажетка карактеристика ветеринарског лека садржи: 
	1. Име лека; 
	2. Квалитативни и квантитативни састав: 
	– активна супстанца (изражена квалитативно и квантитативно по јединици запремине, масе или појединачне дозе), 
	
	– помоћна супстанца (наводе се супстанце са потврђеним дејством, као и њихов садржај); 
	
	3. Фармацеутски облик;
	4. Клиничке податке: 
	4.1. Циљне врсте животиња (врсте и категорије животиња за које је лек намењен), 
	
	4.2. Индикације (наводе се за сваку циљну врсту), 
	4.3. Контраиндикације, 
	4.4. Посебна упозорења за сваку циљну врсту,
	4.5. Посебна упозорења и мере опреза при употреби лека:
	– Посебне мере опреза при употреби лека код животиња;
	– Посебна упозорења за особе које дају ветеринарски лек животињама;
	4.6. Нежељене реакције,
	4.7. Употребу током гравидитета, лактације и ношења јаја, 
	4.8. Интеракције, 
	4.9. Дозирање и начин примене, 
	4.10. Предозирање, 
	4.11. Каренцу; 
	5. Фармаколошке податке: 
	5.1. Фармакодинамске податке, 
	5.2. Фармакокинетичке податке, 
	5.3. Податке о утицају на животну средину;
	6. Фармацеутске податке: 
	6.1. Списак помоћних супстанци (за супстанце са потврђеним дејством потребно је навести и садржај),
	6.2. Инкомпатибилност, 
	6.3. Рок употребе, 
	6.4. Посебна упозорења за чување лека, 
	6.5. Врсту и садржај паковања, 
	6.6. Посебне мере уништавања неупотребљеног лека или остатка лека;
	7. Назив и адресу носиоца дозволе; 
	8. Број дозволе;
	9. Датум издавања прве дозволе, односно обнове дозволе; 
	10. Датум ревизије текста; 
	11. Ограничења продаје, диструбуције и употребе лека. 
	Члан 49.
	Предлог сажетка карактеристика ветеринарског имунолошког лека садржи: 
	1. Име лека; 
	2. Квалитативни и квантитативни састав: 
	– активна супстанца (изражена квалитативно и квантитативно по јединици запремине, масе или појединачне дозе), 
	
	– помоћна супстанца (наводе се супстанце са потврђеним дејством, као и њихов садржај); 
	
	3. Фармацеутски облик;
	4. Клиничке податке: 
	4.1. Циљне врсте животиња (врсте и категорије животиња за које је лек намењен), 
	
	4.2. Индикације (наводе се за сваку циљну врсту), 
	4.3. Контраиндикације, 
	4.4. Посебна упозорења за сваку циљну врсту,
	4.5. Посебна упозорења и мере опреза при употреби лека:
	– Посебне мере опреза при употреби лека код животиња,
	– Посебна упозорења за особе које дају ветеринарски лек животињама,
	– Остала упозорења,
	4.6. Нежељене реакције,
	4.7. Употребу током гравидитета, лактације и ношења јаја, 
	4.8. Интеракције, 
	4.9. Дозирање и начин примене, 
	4.10. Предозирање, 
	4.11. Каренцу;
	5. Имунолошке податке;
	6. Фармацеутске податке: 
	6.1. Списак помоћних супстанци (за супстанце са потврђеним дејством потребно је навести и садржај),
	6.2. Инкомпатибилност, 
	6.3. Рок употребе, 
	6.4. Посебна упозорења за чување лека, 
	6.5. Врсту и садржај паковања, 
	6.6. Посебне мере уништавања неупотребљеног лека или остатка лека;
	7. Назив и адресу носиоца дозволе; 
	8. Број дозволе; 
	9. Датум издавања прве дозволе, односно обнове дозволе;
	10. Датум ревизије текста;
	11. Ограничења продаје, диструбуције и употребе лека.
	б) Део 2. документације у Европском досијеу – Документација о квалитету
	Члан 50.
	Део 2. документације у Европском досијеу из члана 42. овог правилника која се односи на документацију о квалитету лека, односно на фармацеутско-хемијско-биолошку документацију о ветеринарском леку:
	2.А: Састав лека:
	2.А.1. Састав лека,
	2.А.2. Паковање – кратак опис,
	2.А.3. Формулација за клиничка испитивања,
	2.А.4. Развој лека;
	2.В: Опис процеса производње:
	2.В.1. Производна формула,
	2.В.2. Производни процес (са дијаграмом тока процеса и процесном контролом),
	2.В.3. Валидација производног процеса;
	2.С: Контрола полазних супстанци и паковног материјала:
	2.С.1. Активна супстанца
	2.С.1.1. Спецификације и рутински тестови,
	2.С.1.1.1. Активна супстанца описана у фармакопеји,
	2.С.1.1.2. Активна супстанца која није описана у фармакопеји,
	2.С.1.2. Научни подаци,
	2.С.2. Ексципијенси
	2.С.2.1. Спецификације и рутински тестови,
	2.С.2.1.1. Ексципијенси описани у фармакопеји,
	2.С.2.1.2. Ексципијенси који нису описани у фармакопеји,
	2.С.2.2. Научни подаци (у случају употребе нових ексципијенаса),
	2.С.3. Материјал за паковање – контактна амбалажа
	2.С.3.1. Спецификације и рутински тестови,
	2.С.3.2. Научни подаци (избор материјала и аналитички резултати);
	2.D: Посебне мере у циљу спречавања преношења трансмисивних спонгиформних енцефалопатија животиња (ТSЕ);
	2.Е: Контрола међупроизвода (ако постоји);
	2.F: Контрола готовог производа:
	2.F.1. Спецификација и рутински тестови,
	2.F.1.1. Захтеви испитивања и контролни тестови,
	2.F.1.2. Методе испитивања,
	2.F.2. Научни подаци,
	2.F.2.1. Валидација аналитичких метода,
	2.F.2.2. Анализе производних серија;
	2.G: Стабилност:
	2.G.1. Тестови стабилности за активну супстанцу,
	2.G.1.1. Тестови стабилности за готов производ;
	2.H: Процену ризика по животну средину за лекове који GMO;
	2Q: Остале податке.
	в) Део 3. документације у Европском досијеу – Документација о безбедности и испитивању резидуа
	Члан 51.
	Део 3. документације у Европском досијеу из члана 42. овог правилника која се односи на документацију о безбедности лека и испитивању резидуа односно на фармаколошко-токсиколошку документацију и документацију о испитивању резидуа, садржи: 
	
	3.A: Документација о безбедности, (фармаколошко-токсиколошка документација):
	3.A.1. Прецизна идентификација активне супстанце (класификација, физичко-хемијске особине, нечистоће и др.),
	3.A.2. Фармаколошка испитивања,
	3.A.2.1. Фармакодинамика,
	3.A.2.2. Фармакокинетика,
	3.A.3. Токсиколошка испитивања
	3.A.3.1. Токсичност након примене једне дозе,
	3.A.3.2. Токсичност након примене поновљених доза,
	3.A.3.3. Подношљивост код циљних врста животиња,
	3.A.3.4. Репродуктивна токсичност и тератогеност,
	3.A.3.4.1. Репродуктивна токсичност,
	3.A.3.4.2. Ембрио-фетална токсичност и тератогеност,
	3.A.3.5. Мутагеност,
	3.A.3.6. Канцерогеност,
	3.A.4. Испитивање осталих ефеката
	3.A.4.1. Посебна испитивања (имунотоксичност, испитивања ендокриних функција, испитивања функционалности јетре и бубрега, утицај на ензиме, неуротоксичност, испитивања преосетљивости, иритације коже и ока, локалне подношљивости итд. према потреби),
	3.A.4.2. Опажања на људима,
	3.A.4.3. Микробиолошка испитивања (утицај на цревну флору људи и микроорганизме који се користе у процесима прераде хране),
	3.A.4.4. Испитивања метаболита, потенцијално опасних нечистоћа, других супстанци и формулација,
	3.A.5. Безбедност по корисника
	3.A.6. Процена ризика по животну средину;
	3.B: Документација о резидуама:
	3.B.1. Прецизна идентификација лека - активне супстанце (позив на 3.А.1),
	3.B.2. Испитивања резидуа,
	3.B.2.1. Фармакокинетика,
	3.B.2.2. Елиминација резидуа,
	3.B.2.3. Максимално дозвољене количине (MRL),
	2.B.2.4. Каренца,
	3.B.3. Аналитичке методе за утврђивање резидуа.
	Агенција може од предлагача тражити и друге податке из члана 42. овог правилника.
	г) Део 4. документације у Европском досијеу – Документација о ефикасности
	Члан 52.
	Део 4. документације у Европском досијеу из члана 42. овог правилника која се односи на документацију о ефикасности ветеринарског лека, односно који се односи на претклиничку и клиничку документацију садржи: 
	
	4.1. Претклиничку документацију:
	4.1.A. Клиничку фармакологију,
	4.1.A.1. Фармакодинамику,
	4.1.A.2. Фармакокинетику,
	4.1.B. Подношљивост код циљних врста животиња,
	4.1.C. Резистенцију,
	4.2. Клиничку документацију.
	Члан 53.
	Биоеквиваленција, односно биорасположивост садрже податке о процени биолошке расположивости, односно о биоеквиваленцији када је то неопходно. 
	
	Ако се захтев подноси са скраћеном документацијом уместо Дела 3. документације у Европском досијеу који се односи на документацију о безбедности и резидуама и Дела 4. документације у Европском досијеу који се односи на документацију о ефикасности лека, прилаже се студија биоеквиваленције ради потврде суштинске сличности са референтним леком који је у промету Републици Србији, 
	земљи ЕУ или земљи ICH најмање шест година. 
	
	Документација о резидуама са подацима о испитивању резидуа и аналитичким методама, код захтева са скраћеном документацијом, прилаже се по потреби, а обавезно у случају лекова за интрамускуларну, субкутану и трансдермалну примену. 
	
	Ако су подаци о биорасположивости, односно биоеквиваленцији наведени као део захтева са мешовитим подацима, у Делу 4 документације у Европском досијеу, који се односи на документацију о ефикасности лека, наводи се само референца на тај документ. 
	
	*Службени гласник РС, број 72/2018
	8. Документација у Европском досијеу за ветеринарске имунолошке лекове
	Члан 54.
	Документација у Европском досијеу за ветеринарске имунолошке лекове састоји се од четири дела, и то: 
	
	Део 1 – Административна документација; 
	Део 2 – Документација о квалитету - производња и контрола; 
	Део 3 – Документација о безбедности; 
	Део 4 – Документација о ефикасности. 
	а) Део 1. документације у Европском досијеу – Административна документација
	Члан 55.
	Део 1. документације у Европском досијеу из члана 42. овог правилника која се односи на административну документацију садржи: 
	
	1.A: Административне податке:
	1.А.1 до 1.А.4 – стандардан формулар захтева за издавање дозволе, 
	1.А.5 Документација која се подноси у прилогу захтева (одговара делу 1.А.5, из члана 40. став 1. овог правилника);
	1.B: Сажетак карактеристика лека, означавање и упутство за лек:
	1.B.1 Предлог сажетка карактеристика лека (SmPC), 
	1.B.2 Предлог текста за унутрашње и спољње паковање и идејних решења (mock-up) паковања и предлог упутства за лек, 
	
	1.B.3 Одобрени сажеци карактеристика лека (SmPC) у другим државама;
	1.C: Експертске извештаје:
	1.C.1 Увод (опште информације), 
	1.C.2 Аналитички Експертски извештај, 
	1.C.3 Експертски извештај о безбедности, 
	1.C.4 Експертски извештај о ефикасности. 
	Периодични извештај о безбедности лека (PSUR) за ветеринарске имунолошке лекове садржи податке из члана 47. овог правилника.
	Сажетак карактеристика лека за ветеринарске имунолошке лекове садржи податке из члана 49. овог правилника. 
	
	б) Део 2. документације у Европском досијеу – Документација о квалитету
	Члан 56.
	Део 2. документације у Европском досијеу из члана 42. овог правилника која се односи на документацију о квалитету - производњи и контроли, односно на физичко-хемијску, биолошку и микробиолошку документацију садржи: 
	
	2.A: Квалитативни и квантитативни састав:
	2.A.1. Састав имунолошког лека,
	2.A.2. Паковање,
	2.A.3. Развој лека,
	2.B: Опис процеса производње (са дијаграмом тока процеса и валидацијом процеса);
	2.C: Производња и контрола полазних супстанци (укључујући посебне мере у циљу спречавања преношења трансмисивних спонгиформних енцефалопатија животиња (TSE));
	2.C.1. Полазне супстанце описане у фармакопеји,
	2.C.2. Полазне супстанце које нису описане у фармакопеји,
	2.C.2.1. Полазне супстанце биолошког порекла,
	2.C.2.2. Полазне супстанце које нису биолошког порекла,
	2.C.2.3. Интерна припрема подлога;
	2.D: Контролу у току процеса производње (процесна контрола); 
	2.E: Контролу готовог производа; 
	2.F. Конзистентност производних серија 
	2.G: Стабилност: 
	2.G.1. Стабилност готовог производа, 
	2.G.2. Стабилност производа после отварања, односно реконституције;
	2.H. Остале податке. 
	в) Део 3. документације у Европском досијеу – Документација о безбедности
	Члан 57.
	Део 3. документације у Европском досијеу из члана 42. овог правилника која се односи на документацију о безбедности, садржи испитивања безбедности и има следећу структуру и садржај:
	3. А. УВОД И ОПШТИ ЗАХТЕВИ
	3. B. ЛАБОРАТОРИЈСКА ИСПИТИВАЊА
	3.B.1. Безбедност примене једне дозе
	3.B.2. Безбедност примене прекомерне дозе
	3.B.3. Безбедност вишекратне примене једне дозе
	3.B.4. Испитивање утицаја на репродуктивне перформансе
	3.B.5. Испитивање утицаја на имунолошке механизме
	3.B.6. Посебни захтеви за живе вакцине
	3.B.6.1. Ширење вакциналног соја
	3.B.6.2. Дисеминација вакциналног соја у организму имунизованих јединки
	3.B.6.3. Реверзија вируленце
	3.B.6.4. Биолошке карактеристике вакциналног соја
	3.B.6.5. Рекомбинација или генетско реаранжирање сојева
	3.B.7. Безбедност по корисника
	3. B. 8. Испитивање резидуа
	3.B.9. Интеракције
	3. C. ТЕРЕНСКА ИСПИТИВАЊА
	3. D. ПРОЦЕНА РИЗИКА ПО ЖИВОТНУ СРЕДИНУ
	3.Е. ПОСЕБНИ ЗАХТЕВИ ЗА ВЕТЕРИНАРСКЕ ИМУНОЛОШКЕ ПРОИЗВОДЕ КОЈИ САДРЖЕ ГМО
	г) Део 4. документације у Европском досијеу – Документација о ефикасности
	Члан 58.
	Део 4. документације у Европском досијеу из члана 42. овог правилника која се односи на документацију о ефикасности лека, садржи податке о испитивању ефикасности и има следећу структуру и садржај: 
	
	Увод
	А. Општи захтеви
	Б. ЛАБОРАТОРИЈСКА ИСПИТИВАЊА
	В. ТЕРЕНСКА ИСПИТИВАЊА 
	Члан 59.
	У прилогу документације ветеринарских имунолошких лекова доставља се и списак, као и копије цитираних радова на основу којих су предложени подаци из стручне литературе. 
	
	IV. НАЧИН ИЗДАВАЊА ДОЗВОЛЕ
	Члан 60.
	Дозвола за лек издаје се на основу потпуне, односно скраћене документације.
	На издавање дозволе за ветеринарски лек, на основу скраћене документације, сходно се примењују одредбе чл. 65. до 69. овог правилника.
	На издавање дозволе за ветеринарски лек по убрзаном поступку сходно се примењују одредбе чл. 70. и 71. овог правилника.
	1. Дозвола са потпуном документацијом
	Члан 61.
	Захтев за издавање дозволе с потпуном документацијом садржи сопствене административне, фармацеутско-хемијско-биолошке, фармаколошко-токсиколошке и клиничке податке према Mодулу 1, Mодулу 2, Mодулу 3, Mодулу 4 и Mодулу 5 CTD досијеа, односно документацију ЕУ досијеа из члана 42. овог правилника.
	Уз захтев за издавање дозволе за лекове за 
	напредну терапију, поред сопствених административних, 
	фармацеутско-токсиколошких и клиничких података прописаних за Модул 1, Модул 
	2, Модул 3, Модул 4 и Модул 5, предлагач доставља и доказ да је лек одобрен 
	централизованим поступком у ЕУ.
	Лек који садржи фиксну комбинацију активних супстанци, лек с добро познатом употребом активне супстанце и лек са информацијом о пристанку сматрају се лековима са потпуном документацијом. 
	
	*Службени гласник РС, број 72/2018
	а) Дозвола за лек који садржи фиксну комбинацију активних супстанци
	Члан 62.
	У документацији за добијање дозволе за лек који садржи фиксну комбинацију активних супстанци које пре нису биле одобрене у тој комбинацији у терапијске сврхе, предлагач је дужан да достави податке о резултатима нових претклиничких или нових клиничких испитивања (Модул 1-5) који се односе на дату комбинацију активних супстанци, с тим да се не морају доставити стручне референце о свакој појединачној активној супстанци.
	б) Дозвола за лек с добро познатом употребом активне супстанце
	Члан 63.
	У документацији за добијање дозволе за лек с добро познатом употребом активне супстанце, предлагач није дужан да достави сопствене податке претклиничких и клиничких испитивања из чл. 40. и 41. овог правилника, већ уместо сопствених података, 
	у Модулу 2 тач. 2.4. и 2.5, Модулу 4 и Mодулу 5 доставља податке из литературе објављене у стручним публикацијама (библиографске податке). 
	
	Подаци става 1. овог члана садрже:
	– време употребе активне супстанце,
	– квантитативни аспект употребе активне супстанце,
	– степен научног интереса за употребу активне супстанце (објављен у научној литератури),
	– кохерентност научних процена.
	Време употребе активне супстанце не сме бити мање од десет година од прве систематске и документоване примене активне супстанце као лека, у Републици Србији или земљама ЕУ.
	Документација за добијање дозволе из става 1. овог члана садржи све податке о аспектима процене безбедности и ефикасности, податке пре и пост маркетиншких студија, податке објављене у стручним публикацијама које се односе на епидемиолошке и нарочито компаративне епидемиолошке студије као и документацију, која садржи податке у корист или против ефикасности, односно безбедности.
	Подаци из литературе објављени у стручним публикацијама (библиографски подаци) могу бити валидни докази безбедности и ефикасности лека, а не само подаци из тестова и клиничких испитивања, ако захтев за издавање дозволе оправдава употребу ових извора информација.
	Ако поједини подаци о ефикасности односно безбедности нису описани у литератури, предлагач, уместо њих прилаже стручно образложење да непостојање података не утиче на коначну оцену безбедности и ефикасности лека, што се потврђује и у одговарајућем извештају експерата.
	Експертски извештаји о претклиничким и клиничким подацима морају да садрже образложење и критички осврт на сваки податак који се разликује од података за већ одобрени лек. На основу процене, потребно је донети одлуку да ли је већ одобрени лек сличан леку за који је поднета дозвола, без обзира на постојање одређених разлика.
	Предлагач доставља и документацију о постмаркетиншким искуствима других лекова са истом активном супстанцом. 
	
	*Службени гласник РС, број 72/2018
	в) Дозвола за лек са информацијом о пристанку
	Члан 64.
	У поступку добијања дозволе за лек са информацијом о пристанку, носилац дозволе може писмено дозволити коришћење документације о квалитету, претклиничким и клиничким подацима, за лек који има дозволу у Републици Србији.
	Захтев за издавање дозволе за лек са информацијом о пристанку садржи поред потпуне документације из Модула 1, и писмени пристанак носиоца дозволе референтног лека, који дозвољава коришћење документације из Mодула 2, Mодула 3, Mодула 4 и Mодула 5 документације CTD досијеа и документације ЕУ досијеа из члана 42. овог правилника, достављене приликом добијања дозволе за референтни лек као и све додатно достављене документације. 
	
	2. Садржај документације за добијање дозволе на основу скраћене документације
	Члан 65.
	Захтев за издавање дозволе са скраћеном документацијом подноси се за:
	1) генерички лек,
	2) генерички хибридни лек,
	3) биолошки сличан лек.
	Захтев за издавање дозволе с скраћеном документацијом садржи сопствене административне и фармацеутско-хемијско-биолошке податке.
	1) Генерички лек
	Члан 66.
	Генерички лек је лек који има исти квалитативни и квантитативни састав активних супстанци и исти фармацеутски облик као и референтни лек и чија је биолошка еквиваленција у односу на референтни лек доказана одговарајућим испитивањима биолошке расположивости. Истом активном супстанцом генеричког лека сматрају се различите соли, естри, етри, изомери, мешавине изомера, комплекси или деривати активних супстанци, осим ако се знатно не разликују по својој безбедности, односно ефикасности. Истим фармацеутским обликом генеричког лека сматрају се различити орални облици лека са тренутним ослобађањем.
	Документација за генерички лек из става 1. овог члана доставља се према Mодулу 1, Mодулу 2, Mодулу 3 и Mодулу 5 CTD досијеа и садржи: 
	
	1) сопствене податке предлагача о фармацеутско-хемијско-биолошком испитивању лека; 
	
	2) податке о биолошкој еквиваленцији генеричког лека у односу на референтни лек на основу одговарајућих студија биолошке расположивости (у Модулу 5), уместо сопствених фармаколошко-токсиколошких и клиничких података;
	3) доказ да је протекло најмање осам, односно шест година од дана када је прва дозвола за референтни лек издата у Републици Србији или ЕУ;
	4) акo за референтни лек из тачке 3) овог члана није издата дозвола у Републици Србији, предлагач је обавезан да наведе државу ЕУ на коју се позива, у којој референтни лек има дозволу, као и годину прве дозволе; 
	
	5) предлог сажетка карактеристика лека и упутства за лек за Републику Србију, који мора бити усклађен са сажетком карактеристика лека и упутством за референтни лек за који је издата дозвола у Републици Србији или у земљи ЕУ, на основу потпуне документације о квалитету, безбедности и ефикасности лека, према важећим захтевима;
	6) документацију у Модулу 5, која потврђује да биолошке расположивости два лека, који су фармацеутски еквиваленти, односно фармацеутске алтернативе, примењена у истој моларној концентрацији (дози) показују такав степен сличности да је њихово дејство у односу на ефикасност и безбедност, суштински исто.
	2) Генерички хибридни лек
	Члан 67.
	Генерички хибридни лек је лек који не одговара у потпуности дефиницији генеричког лека, односно за који није могуће доказати биолошку еквиваленцију испитивањима биолошке расположивости, односно у случају промене једне или више активних супстанци, терапијских индикација, јачине, фармацеутског облика или начина примене у односу на референтни лек.
	Документација за лек из става 1. овог члана доставља се према Mодулу 1, Mодулу 2, Mодулу 3, Mодулу 4 и Mодулу 5 CTD досијеа.
	У случају да активна супстанца лека из става 1. овог члана, у свом терапијском делу има исту структуру као и активна супстанца референтног лека, али је у облику различитих соли, естера и деривата, предлагач доставља доказ да нема разлике у фармакокинетици и фармакодинамици односно токсичности која би могла утицати на однос ефикасност-безбедност, у супротном ће се овај облик сматрати новом активном супстанцом. 
	
	Када је лек из става 1. овог члана намењен за другу терапијску примену, или је другог фармацеутског облика, или се примењује на други начин, другим путем или у другој терапијској дози, предлагач доставља резултате одговарајућих фармаколошко-токсиколошких односно клиничких испитивања, према Модулу 4 и Mодулу 5 CTD досијеа. 
	
	Члан 68.
	Експертски извештаји о претклиничким и клиничким подацима у Модулу 2 CTD- досија за генерички и генерички хибридни лек садрже:
	– процену оправданости суштинске сличности,
	– процену прихватљивости присутних нечистоћа у активној супстанци и нечистоћа у леку (укључујући разградне продукте настале током чувања),
	– процену студија биоеквиваленције или образложење за изостављање студија биоеквиваленције,
	– најновије податке из литературе објављене у стручним публикацијама (библиографске податке), који се односе на активну супстанцу, 
	
	– образложење, на основу података из литературе објављених у стручним публикацијама или додатним студијама, у експертским извештајима о претклиничким и клиничким подацима, за сваки податак наведен у сажетку карактеристика лека који не произлази из карактеристика лека односно његове терапијске групе,
	– додатне податке, ако се предлагач позива на суштинску сличност, у смислу потврде еквивалентне безбедности и ефикасности различитих соли, естара или деривата активне супстанце.
	3) Биолошки сличан лек
	Члан 69.
	Биолошки сличан лек је лек биолошког порекла сличан референтном леку биолошког порекла који не испуњава услове за генерички лек у односу на разлике у сировинама и разлике у процесима израде тог биолошки сличног лека и референтног лека биолошког порекла.
	Уз захтев за издавање дозволе за биолошки сличан лек из става 1. овог члана предлагач доставља документацију прописану за Модул 1, Mодул 2, Mодул 3 CTD-досијеа, као и Модул 4 и Mодул 5, одговарајућу документацију из ЕУ досијеа за ветеринарске имунолошке лекове који треба да садрже сопствене податке о претклиничким и клиничким испитивањима, ради доказивања сличности два биолошки слична лека, као и доказ да је тај лек добио дозволу у ЕУ по централизованом поступку.
	Због различитости биолошких лекова, поред документације из става 2. овог члана, на захтев Агенције достављају се додатни токсиколошки, други претклинички и одговарајући клинички подаци, на основу одговарајућих научних сазнања.
	У случају када референтни биолошки лек има више од једне индикације, ефикасност и безбедност биолошки сличног лека мора бити образложена, или ако је потребно, доказана посебно, за сваку наведену индикацију. 
	
	3. Издавање дозволе по убрзаном поступку
	Члан 70.
	Дозвола за лек по убрзаном поступку издаје се:
	1) за лек који се примењује у хуманој медицини који је од највишег интереса за заштиту здравља становништва, а пре свега у односу на терапијске иновације;
	2) за лек који је већ добио дозволу по централизованом поступку.
	У захтеву за издавање дозволе по убрзаном поступку морају да буду наведени сви разлози који се односе на заштиту здравља становништва и приложена документација прописана овим правилником.
	Агенција уз претходну сагласност министра 
	надлежног за послове здравља за лекове који се примењују у хуманој медицини 
	образује Комисију за утврђивање приоритета у складу са Законом (у даљем 
	тексту: Комисија).
	Комисија утврђује да је лек од највишег интереса 
	за заштиту јавног здравља ради примене убрзаног поступка издавања дозволе у 
	складу са Законом (у даљем тексту: утврђивање приоритета). 
	За сталне чланове Комисије именују се по два 
	стално запослена лица из Министарства здравља, Републичког фонда за 
	здравствено осигурање, Института за јавно здравље ,,Милан Јовановић Батутˮ, 
	Агенције, као и два стална члана Комисије за стављање у промет хуманих 
	лекова. Председник је директор Агенције. Председник може да укључи у рад 
	Комисије и лица са листе стручњака Агенције као чланове по позиву.
	Административно-техничке послове за потребе 
	Комисије обавља Агенција.
	Захтев за утврђивање приоритета може да се поднесе 
	за следеће лекове из става 1. тачка 1) овог члана:
	а) прва генеричка апликација лека или прва наредна 
	генеричка апликација, ако генерички лек истог ИНН-а има дозволу за лек у 
	Републици Србији али није у промету, и то за највише три генеричке 
	апликације по редоследу пријављивања за приоритете или подношења захтева за 
	издавање дозволе;
	б) апликације које се односе на трансфер 
	производње лека у Републици Србији;
	в) апликације за производе који се производе у 
	Републици Србији, а намењени су искључиво за извоз;
	г) апликације које се односе на лекове чија 
	недоступност на територији Републике Србије угрожава јавно здравље, а 
	посебно вакцине за обавезну имунизацију;
	д) апликације за лекове који се налазе на Листи 
	лекова који се обезбеђују из средстава обавезног здравственог осигурања, а 
	немају дозволу за лек у Републици Србији (Д листа Листе лекова) на дан 
	подношења захтева за утврђивање приоритета;
	ђ) апликације за лекове произвођача који су 
	примили државне донације за развој лека, производње лека и промоције лека;
	е) апликације које се односе на лекове који имају 
	стратешки значај утврђен званичним актима Републике Србије као и програмима 
	које спроводи министарство здравља, ако је применљиво.
	Захтев за утврђивање приоритета који Агенција 
	објављује на својој интернет страници, предаје се Агенцији електронским 
	путем пре подношења захтева за издавање дозволе за лек, уз приложену 
	документацију којом се образлаже захтев за утврђивање приоритета.
	Критеријуме, начин рада и рокове за доношење 
	мишљења о утврђивању приоритета Агенција објављује на својој интернет 
	страници у форми Водича о критеријумима, начину процењивања и утврђивања 
	приоритета, уз претходно прибављену сагласност министра здравља. Мишљење 
	Комисије потписује председник, које се објављује на интернет страници 
	Агенције најкасније седам дана од дана доношења.
	Ако Комисија утврди приоритет лека, подносилац 
	захтева је дужан да на свака три месеца доставља Комисији извештај о свим 
	активностима везаним за издавање дозволе за лек, стављање лека у промет у 
	Републици Србији, односно о производњи и извозу лека. Недостављањем 
	извештаја Комисији лек престаје да буде приоритет. Извештаји се подносе до 
	момента подношења захтева за обнову или издавање дозволе на неограничено 
	време.
	Уз захтев за издавање дозволе по убрзаном поступку 
	из става 1. тачка 1) овог члана подноси се мишљење о утврђивању приоритета, 
	као и документација прописана овим правилником, у ком случају се примењују 
	рокови из члана 71. ст. 4, 5. и 6. овог правилника. Уколико се не изда 
	мишљење о утврђивању приоритета примењују се рокови прописани чланом 77. 
	овог правилника.
	*Службени гласник РС, број 72/2018
	а) Садржај документације за издавање дозволе по убрзаном поступку
	Члан 71.
	За лек из члана 70. тачка 2) овог правилника, доставља се доказ да је лек добио дозволу по централизованом поступку, документација на основу које је добио дозволу, као и изјава предлагача да је достављена документација идентична документацији којом је добијена дозвола по централизованом поступку.
	Агенција издаје дозволу по убрзаном поступку на 
	основу експертских извештаја Европске агенције за лекове (ЕМА), на основу 
	којих је лек одобрен централизованим поступком у ЕУ, који се достављају у 
	Модулу 1 тачка 1.1.
	Уз документацију из става 1. овог члана доставља 
	се хронолошки списак поднетих и одобрених варијација са одговарајућом 
	документацијом, последњи одобрени: састав лека, сажетак карактеристика лека, 
	упутство за лек, текст за унутрашње и спољaшње паковање, ЕURMP и 
	спецификације готовог производа.
	Ако захтев за издавање дозволе по убрзаном поступку није потпун, Агенција писмено обавештава предлагача да захтев допуни у року од 30 дана од дана достављања писменог обавештења.
	Агенција је дужна да најкасније у року од 150 дана од дана пријема потпуног захтева донесе одлуку о издавању дозволе, односно одлуку о одбијању захтева за издавање дозволе, на основу мишљења и оцене документације о квалитету, безбедности и ефикасности лека.
	Рок из става 5. овог члана не тече од дана када Агенција од подносиоца захтева затражи додатне податке и наставља да тече од дана достављања тражених података.
	Дозвола за лек издата по убрзаном поступку садржи све податке утврђене прописом којим се уређује садржај дозволе за стављање лека у промет.
	*Службени гласник РС, број 72/2018
	4. Издавање условне дозволе за лекове који се користе у хуманој медицини
	Члан 72.
	Уз претходни договор са предлагачем, Агенција може да изда дозволу уз условљавање предлагача да испуни конкретне обавезе, које Агенција проверава једном у 12 месеци од дана издавања условне дозволе, у складу са Законом.
	Обавезе које треба да испуни предлагач из става 1. овог члана Агенција, у складу са Законом, објављује на сајту Агенције у року од осам дана од дана издавања условне дозволе за лек, као и рок на који је условна дозвола издата.
	Условна дозвола за лек може да се изда за лекове који се користе за лечење, превенцију или дијагностиковање озбиљних и по живот опасних обољења, лекове који се користе у хитним случајевима, лекове који се користе за лечење ретких болести, лекове који су добили дозволу по централизованом поступку, као и за друге лекове од већег јавноздравственог интереса.
	За лек из става 3. овог члана који има дозволу по централизованом поступку у ЕУ доставља се доказ да је лек добио дозволу по централизованом поступку, документација на основу које је добио дозволу, као и изјава предлагача да је достављена документација идентична документацији којом је добијена дозвола по централизованом поступку.
	Условна дозвола издаје се на 12 месеци и може се обнављати до достављања потпуне документације из члана 41. овог правилника, ако је корист од примене тог лека за јавно здравље већа од ризика због недостатака одређених података о клиничким испитивањима.
	Изузетно, у хитним случајевима у којима је угрожено јавно здравље, условна дозвола може се, у складу са Законом, издати и без свих прописаних података из чл. 39. и 40. овог правилника.
	Периодични извештај о безбедности лека за који је издата условна дозвола носилац дозволе подноси Агенцији сваких шест месеци док траје условна дозвола.
	Ако се Агенцији достави потпуна документација из члана 41, односно документација из чл. 39. и 40, предлагач подноси захтев за издавање дозволе на пет година.
	Условна дозвола може да се изда и по убрзаном поступку. 
	У упутству за лек, као и сажетку карактеристика лека мора се навести податак да је дозвола издата као условна дозвола. 
	
	5. Издавање дозволе под посебним околностима
	Члан 73.
	Изузетно, и уз претходни договор са предлагачем, Агенција може да изда дозволу под посебним околностима – за лек од посебног јавноздравственог интереса, на 12 месеци од дана издавања дозволе под посебним околностима, уз обавезу предлагача да испуни обавезе које се односе на спровођење даљих студија након издавања дозволе, и обавештавање Агенције о сваком нежељеном догађају приликом употребе лека, као и о предузетим безбедносним мерама.
	Агенција на захтев предлагача из става 1. овог члана може да продужи дозволу за лек под посебним околностима на нових 12 месеци од дана издавања ове дозволе, ако су испуњени услови из става 1. овог члана.
	Агенција може да продужава дозволу за лек под посебним околностима на нових 12 месеци у складу са ставом 2. овог члана све док постоји посебан јавноздравствени интерес за овим леком.
	Обавезе које је предлагач из става 1. овог члана дужан да испуни, као и рок на који је издата дозвола под посебним околностима објављују се на сајту Агенције најкасније осам дана од дана издавања дозволе под посебним околностима.
	Члан 74.
	Предлагач може да поднесе захтев за издавање дозволе под посебним околностима у случају када нема документацију која се односи на ефикасност и безбедност у одређеним терапијским индикацијама, у нормалним условима примене.
	Предлагач подноси захтев за издавање дозволе под посебним околностима у следећим случајевима:
	– када су терапијске индикације за лек толико ретке да се од предлагача не може очекивати да достави потпуне доказе,
	– када се на основу садашњих научних сазнања не могу доставити потпуне информације,
	– када је прикупљање потпуних информација у супротности са опште прихваћеним принципима медицинске етике,
	– када према процени постоји посебан јавноздравствени интерес.
	Члан 75.
	Обавезе предлагача након добијања дозволе под посебним околностима односе се на спровођење одређених студија за време трајања дозволе, чији ће резултати бити основа за поновну процену односа користи и ризика.
	У дозволи из става 1. овог члана наводи се да се лек издаје само уз лекарски рецепт односно уз лекарски рецепт уз ограничење за примену у одређеним специјализованим областима. 
	
	У упутству за лек и сажетку карактеристика за лек наводи се податак да је издата дозвола под посебним околностима.
	6. Процена документације и рокови у поступку издавања дозволе
	Члан 76.
	Агенција разматра само онај захтев за издавање дозволе који садржи све прописане податке.
	Агенција је дужна да у року од 30 дана од дана подношења захтева утврди да је захтев потпун и да у писменом облику обавести предлагача да је захтев потпун, односно да захтев није потпун.
	Ако захтев није потпун предлагач је дужан да га на захтев Агенције допуни у року од 30 дана од дана пријема обавештења из става 2. овог члана.
	Ако предлагач не допуни захтев у року из става 2. овог члана Агенција ће одбацити захтев предлагача за издавање дозволе као непотпун.
	Члан 77.
	Агенција разматра само онај захтев за издавање дозволе који је формално потпун, о чему писмено обавештава предлагача. 
	
	После утврђивања да је захтев формално потпун Агенција врши стручну процену документације о леку.
	Агенција најкасније у року од 210 дана од дана пријема потпуног захтева доноси одлуку о издавању дозволе, односно одлуку о одбијању захтева за издавање дозволе на основу оцене документације о квалитету, безбедности и ефикасности лека. 
	
	У поступку стручне процене документације о леку 
	Агенција може од предлагача да тражи додатне податке или додатну 
	документацију која је потребна за оцену квалитета, безбедности и ефикасности 
	лека. Предлагач доставља додатне податке, односно документацију најкасније у 
	року од 180 дана (Clock Stop) од дана пријема захтева за достављање додатних 
	података, односно документације, у ком случају рок из став 3. престаје да 
	тече до дана достављања тражених података.
	Clock Stop престаје да тече када предлагач достави тражену документацију.
	Ако предлагач достави податке, односно додатну документацију из става 4. овог члана на основу које и даље није могуће извршити оцену квалитета, безбедности и ефикасности лека, Агенција може да тражи додатне податке или додатну документацију, у ком случају рок из става 3. поново престаје да тече до достављања додатне документације.
	Ако предлагач не достави тражене податке у складу са захтевима овог правилника у року из 
	става 4. овог члана, Агенција ће одбити захтев за издавање дозволе јер није доказан квалитет, односно безбедност или ефикасност лека.
	*Службени гласник РС, број 72/2018
	Члан 78.
	Агенција најкасније у року од 150 дана од дана 
	пријема потпуног захтева за издавање дозволе по убрзаном поступку доноси 
	одлуку о издавању дозволе, односно одлуку о одбијању захтева за издавање 
	дозволе на основу мишљења и оцене документације комисије Агенције о 
	квалитету, безбедности и ефикасности лека.
	*Службени гласник РС, број 72/2018
	7. Одбијање захтева за издавање дозволе
	Члан 79.
	Агенција одбија захтев за издавање дозволе ако утврди: 
	1) да однос између ризика и користи није повољан при уобичајеним условима примене;
	2) да лек нема терапијско дејство лека или да терапијско дејство лека није довољно доказано од предлагача;
	3) да квалитативни и квантитативни састав лека не одговара подацима из приложене документације;
	4) да документација није у складу са условима прописаним Законом и прописима донетим на основу Закона.
	V. ОБНОВА ДОЗВОЛЕ
	Члан 80.
	Дозвола се обнавља пo истеку рока од пет година на који је дозвола издата, а на основу поновне процене односа између ризика и користи.
	Носилац дозволе подноси захтев Агенцији за обнову дозволе најраније 180 дана, а најкасније 90 дана пре истека рока важности дозволе.
	Подношењем захтева за обнову или издавање дозволе 
	на неограничено време рок важења решења којим је издата или обновљена 
	дозвола продужава се до дана доношења решења о обнови или издавању дозволе 
	на неограничено време, а највише шест месеци од истека решења о издавању или 
	обнови дозволе. Сва права и обавезе носиоца дозволе које носилац дозволе има 
	за време важења дозволе за лек важе и за време продужења дозволе. Промет тог 
	лека врши се на основу решења о издавању или обнови дозволе чије је важење 
	продужено и потврде да је захтев за обнову или издавање дозволе на 
	неограничено време поднет Агенцији формално комплетан.
	*Службени гласник РС, број 72/2018
	1. Садржај захтева за обнову дозволе
	Члан 81.
	Захтев за обнову дозволе садржи:
	1) пропратно писмо за обнову дозволе;
	2) испуњен образац захтева за обнову дозволе;
	3) документацију о леку која је прописана овим правилником;
	4) доказ да су плаћене прописане тарифе.
	Уз захтев за обнову дозволе носилац дозволе доставља Агенцији узорке лекова у количини од 
	једног паковања за свако паковање за које подноси захтев. 
	
	Изузетно, ако је дозвола издата у складу са чл. 
	35. или 36. Закона (условна дозвола и дозвола под посебним околностима), а 
	за лек који је одобрен централизованим поступком у ЕУ, уз захтев за обнову 
	дозволе за коју није протекло три године из члана 45. Закона, носилац 
	дозволе може да достави Агенцији узорке са других тржишта, односно узорке из 
	промета у земљи ЕУ.
	У поступку процене, на захтев Агенције, носилац дозволе је дужан да достави узорке потребне за двоструку лабораторијску контролу квалитета лека, као и одговарајуће стандарде. 
	
	Образац захтева из става 1. тачка 2) овог члана подноси се за сваки фармацеутски облик и јачину лека.
	*Службени гласник РС, број 72/2018
	a) Пропратно писмо
	Члан 82.
	Пропратно писмо из члана 81. став 1. тачка 1) овог правилника садржи: 
	1) лого, назив и адресу предлагача; 
	2) предмет захтева; 
	3) име лека;
	4) интернационални незаштићени назив (INN) ако постоји, односно генеричко или хемијско име;
	5) паковањe лека; 
	6) датум и број издате дозволе;
	7) име произвођача лека, односно свако место производње и свако место пуштања серије лека у промет;
	8) АТЦ; 
	9) режим издавања лека;
	10) датум и потпис одговорног лица за поступак обнове дозволе.
	Пропратно писмо из става 1. овог члана је оверено од носиоца дозволе и може да се односи на више захтева за обнову дозволе. 
	
	б) Документација о леку
	Члан 83.
	Документација о леку из члана 81. став 1. тачка 3) овог правилника садржи:
	1) Административне податке;
	2) Експертске извештаје о квалитету, безбедности и ефикасности лека;
	Брисана је ранија тачка 3) (види члан 24. 
	Правилника - 72/2018-632)
	в) Административни подаци
	Члан 84.
	Административни подаци из члана 83. овог 
	правилника су ажурирани подаци о леку у Модулу 1, тач. 1.1, 1.2, 1.3, 1.4, 
	1.5 и подтачка 1.8.2.
	Административни подаци из става 1. овог члана 
	достављају се у складу са чл. 12–28. овог правилника. 
	Последња важећа верзија RMP, односно EU RMP 
	документа или образложење о недостављању RMP документа које садржи и изјаву 
	да за лек није израђен EU RMP за једну или више земаља чланица ЕУ, доставља 
	се у Модулу 1 подтачка 1.8.2.
	*Службени гласник РС, број 72/2018
	г) Експертски извештаји
	Члан 85.
	Експертски извештаји о квалитету, безбедности и 
	ефикасности лека из члана 83. овог правилника саставни су део Модула 2 CTD 
	досијеа, и садрже:
	1) Додатак експертском извештају о квалитету лека 
	(Addendum to the Quality Overall Summary) у 
	Модулу 2 тачка 2.3, потписан од стране експерта, који садржи биографију 
	експерта за квалитет, који садржи:
	– изјаву експерта којом се потврђује да је у 
	периоду од издавања дозволе носилац дозволе пратио најновија научна и 
	техничка достигнућа, односно да су уведене потребне измене како би се 
	обезбедило да се производња и контрола квалитета лека врши у складу са 
	општеприхваћеним научним методама,
	– изјаву да су све измене које се односе на 
	квалитет лека пријављене кроз одговарајуће варијације и да лек одговара 
	важећим европским смерницама о квалитету лека,
	– последњи одобрени квалитативни и квантитативни 
	састав лека (са датумом и бројем одобрења, односно поступка),
	– последња одобрена спецификација за активну 
	супстанцу и лек (са датумом и бројем одобрења, односно поступка);
	2) Додатак експертском извештају о претклиничким 
	подацима (Addendum to the Non-clinical Overview) 
	у Модулу 2 тачка 2.4, која подржава поновну процену односа ризика и користи 
	на основу претклиничких података сакупљених након издавања дозволе, односно 
	од последње обнове дозволе или било које нове доступне информације. Уколико 
	не постоје подаци из тачке 2) подтачка а) овог члана није потребно доставити 
	допуну експертског извештаја о претклиничким подацима, већ исто потврдити 
	изјавом;
	3) Додатак експертском извештају о клиничким 
	подацима (Addendum to the Clinical Overview) у 
	Модулу 2 тачка 2.5, односно додатак извештају експерата о клиничким 
	подацима, који упућује на тренутни однос ризика и користи на основу података 
	из Периодичног извештаја о безбедности и података о односу безбедности и 
	ефикасности прикупљених после издавања дозволе, односно од последње обнове 
	дозволе или било које нове доступне информације, закључно са 90-тим даном 
	пре рока прописаног за подношење захтева за обнову дозволе, и садржи следеће 
	податке:
	– податке о спроведеним надзорима система 
	фармаковигиланце (датум и место спроведеног надзора, надлежно тело које је 
	спровело надзор, врста надзора, податак да ли је надзор спроведен за 
	поједини лек, попис предметних лекова) и анализу утицаја резултата надзора 
	на однос ризика и користи примене лека,
	– податке о статусу дозвола у свету: преглед 
	држава где је лек одобрен и стављен у промет,
	– податке о предузетим мерама из безбедносних 
	разлога после добијања дозволе, односно од последње обнове дозволе, закључно 
	са 90-тим даном пре рока прописаног за подношење захтева за обнову: опис 
	значајних мера у вези са безбедношћу примене лека које су имале потенцијални 
	утицај на однос ризика и користи примене одобреног лека (наводе се датуми и 
	разлози предузетих мера, као што су: привремена обустава или ранији 
	завршетак постмаркетиншког интервенцијског клиничког испитивања лека из 
	безбедносних разлога, одбијање захтева за издавање дозволе, привремено или 
	трајно одузимање дозволе, рестрикција дистрибуције, односно повлачење лека 
	из промета, промене дозирања, индикационог подручја, популације којој је лек 
	намењен, или формулације лека из безбедносних разлога, хитне безбедносне 
	мере и друге безбедносне мере, прослеђивање писма здравственим радницима и 
	слично),
	– значајне измене референтног документа о леку, 
	односно сажетка карактеристика лека после добијања дозволе, односно од 
	последње обнове дозволе, закључно са 90-тим даном пре рока прописаног за 
	подношење захтева за обнову дозволе, односно измене у референтним 
	безбедносним информацијама лека које још нису прихваћене у одобреном сажетку 
	карактеристика лека; потребно је навести значајне разлике између референтних 
	безбедносних информација и предлога сажетка карактеристика лека,
	– податке о процењеној изложености леку који 
	садрже податке о кумулативној изложености испитаника леку у клиничким 
	испитивањима и пацијената леку у промету; уколико носилац дозволе уочи да 
	одређена употреба лека захтева увођење нових безбедносних података потребно 
	је да приложи кратки опис наведене употребе лека, нпр. употреба лека изван 
	одобрених индикација,
	– податке у сажетим збирним табеларним приказима 
	(summary tabulation): табеларни приказ озбиљних нежељених догађаја из 
	клиничких испитивања и табеларни приказ нежељених реакција на лек 
	забележених из постмаркетиншких извора, после добијања дозволе, односно од 
	задње обнове дозволе, закључно са 90-тим даном пре прописаног рока за 
	подношење захтева за обнову,
	– сажетке значајних сазнања о безбедности и 
	ефикасности примене лека из интервенцијских и неинтервенцијских клиничких 
	испитивања који садрже опис свих безбедносних сазнања која су имала утицај 
	на спровођење клиничког испитивања и у којима се наводи јесу ли постигнути 
	предвиђени циљеви из постмаркетиншких студија безбедности, постмаркетиншких 
	студија ефикасности, студија из плана управљања ризицима и испитивања 
	спроведених као обавеза, односно услова дозволе,
	– детаљан преглед безбедносних сигнала за 
	извештајни период,
	– податке из литературе: преглед значајних 
	литературних референци објављених после добијања дозволе, односно од задње 
	обнове дозволе,закључно са 90-тим даном пре прописаног рока за подношење 
	захтева за обнову, које имају потенцијални утицај на однос користи и ризика 
	лека,
	– процену сигнала и ризика која садржи сажети 
	збирни приказ информација значајних за безбедну примену лека, процену и 
	карактеризацију ризика, као и ефикасност мера минимизације ризика за период 
	од добијања дозволе, односно од задње обнове дозволе, закључно са 90-тим 
	даном пре прописаног рока за подношење захтева за обнову,
	– процену користи која садржи сажети збирни приказ 
	информација о ефикасности лека, укључујући информације о недостатку 
	ефикасности, за период од добијања дозволе, односно од задње обнове дозволе, 
	закључно са 90-тим даном пре прописаног рока за подношење захтева за обнову,
	– процену односа користи и ризика примене лека за 
	одобрену индикацију,
	– последње доступне информације које садрже 
	потенцијално важна сазнања о безбедности и ефикасности лека и које су 
	постале доступне након датума закључења података,односно током припреме 
	извештаја.
	Експерт о клиничким подацима треба да потврди:
	– да нису доступни нови претклинички или клинички 
	подаци који би довели до промене или до нове процене односа користи и 
	ризика,
	– да се након периода од пет година, с обзиром на 
	безбедност примене лека, дозвола може обновити на неограничено време или 
	доставити податке о предложеним или предузетим мерама о безбедности примене 
	лека,
	– да је Агенција обавештавана и да ће бити 
	обавештавана о сваком додатном податку значајном за процену односа користи и 
	ризика,
	– да су информације о производу у складу са 
	садашњим научним знањем, укључујући закључке и препоруке објављене на 
	интернет странама Европске агенције за лекове (ЕМА).
	Додаци експертским извештајима из става 1. тач. 
	1)–3) овог члана израђују се у складу са ЕУ смерницама за израду ових 
	докумената.
	*Службени гласник РС, број 72/2018
	Брисан је назив изнад члана 86. (види члан 27. 
	Правилника - 72/2018-632)
	Члан 86.
	Постмаркетиншки подаци о безбедности лека садрже:
	1) податке о искуствима након стављања лека у промет, ако постоје; 
	2) постмаркетиншки подаци о безбедности лека који обухватају период од издавања или последње обнове дозволе, до подношења захтева за обнову дозволе.
	Постмаркетиншки подаци из става 1. тачка 2) овог члана су:
	– одговарајући појединачни периодични извештаји о безбедности лека (PSUR) или одговарајући појединачни PSUR-ови и додатни PSUR или одговарајући појединачни PSUR-ови и попис индивидуалних случајева (line listing) са сумарном табелом (summary tabulation), којима се покрива период од најмање четири године и четири месеца од датума издавања дозволе, односно у случају наредне обнове пет година од датума закључења документације достављене у поступку прве обнове дозволе,
	– збирни извештај (Summary Bridging Report – SBR) за период од најмање четири године и четири месеца од датума издавања дозволе, односно у случају наредне обнове пет година од датума закључења документације достављене у поступку прве обнове дозволе,
	– план управљања ризиком у складу са прописом којим се уређује фармаковигиланца.
	Члан 87.
	У поступку обнове дозволе носилац дозволе је дужан 
	да на захтев Агенције, осим документације из чл. 84. и 85. овог правилника 
	достави и додатне податке и документа ради процене односа користи и ризика 
	примене лека.
	*Службени гласник РС, број 72/2018
	Члан 88.
	На документацију о леку сходно се примењују 
	одредбе члана 6. овог правилника.
	Модул 1 и Модул 2 CTD досијеа доставља се у 
	електронској форми.
	Део I и део II ЕУ досијеа за ветеринарске лекове 
	доставља се у електронској форми.
	*Службени гласник РС, број 72/2018
	Члан 89.
	Агенција у року од 15 дана од дана подношења захтева процењује да ли је захтев потпун и обавештава носиоца дозволе у писменом облику да је захтев потпун, односно обавештава носиоца дозволе да је захтев непотпун.
	Ако захтев није потпун Агенција захтева од носиоца дозволе да захтев допуни у року од 30 дана од дана пријема обавештења из става 1. овог члана.
	Ако носилац дозволе не допуни захтев у року из става 2. овог члана, Агенција одбацује захтев предлагача за добијање обнове дозволе, као непотпун.
	Члан 90.
	Агенција разматра само онај захтев за обнову дозволе који је формално потпун о чему писмено обавештава предлагача. 
	
	После утврђивања да је захтев формално потпун Агенција врши стручну процену документације о леку.
	Агенција најкасније у року од 90 дана од дана пријема потпуног захтева доноси одлуку о обнови дозволе, односно одлуку о одбијању захтева за обнову дозволе на основу мишљења комисије Агенције и оцене документације о квалитету, безбедности и ефикасности лека. 
	
	У поступку стручне процене документације о леку Агенција може да тражи стручну допуну документације која је потребна за оцену квалитета, безбедности и ефикасности лека са роком достављања од 30 дана.
	Ако Агенција у току стручне процене документације о леку утврди да нису пријављене све варијације, рок из става 3. овог члана престаје да тече до прихватања, односно одобравања варијација које имају утицај на доношење одлуке о обнови дозволе.
	Рок из става 3. не тече од дана када Агенција од носиоца дозволе затражи стручну допуну документације и наставља да тече од дана достављања затражених података. 
	
	Ако предлагач не достави тражене податке у року из става 4. овог члана, Агенција одбија захтев за обнову дозволе јер није доказан квалитет, односно безбедност или ефикасност лека. 
	
	Члан 91.
	Носилац дозволе дужан је да, сагласно Закону, у року до 12 месеци од дана достављања одлуке о обнови дозволе пусти у промет лек у складу са одлуком о обнови дозволе.
	2. Издавање дозволе на неограничено време
	Члан 92.
	Захтев за издавање дозволе на неограничено време 
	Агенцији подноси носилац дозволе коме је издата дозвола у складу са овим 
	правилником, као и носилац дозволе коме је дозвола обновљена у складу са 
	овим правилником.
	Захтев за издавање дозволе на неограничено време 
	подноси се Агенцији у року из члана 80. став 2. овог правилника.
	Захтев за издавање дозволе на неограничено време 
	Агенција објављује на својој интернет страници.
	Агенција спроводи поступак издавања дозволе на 
	неограничено време у складу са чл. 89–90. овог правилника и може од носиоца 
	дозволе да затражи додатне податке и документацију ради допуне достављене 
	документације.
	У поступку издавања дозволе на неограничено време 
	Агенција може од носиоца дозволе да затражи и додатне податке и 
	документацију којима се образлаже и потврђује квалитет, ефикасност и 
	безбедност лека, однос користи и ризика лека у складу са чланом 90. ст. 1–4. 
	овог правилника.
	Ако Агенција у поступку процене захтева за 
	издавање дозволе на неограничено време утврди да подносилац захтева не 
	испуњава услове за издавање дозволе на неограничено време прописане овим 
	правилником, доноси одлуку о обнови дозволе на пет година у ком случају се 
	примењују одредбе овог правилника којима је уређена обнова дозволе.
	За дозволу за лек издату у складу са овим 
	правилником, као и за дозволу на неограничено време, Агенција на својој 
	интернет страници објављује и технички извештај процене
	.
	*Службени гласник РС, број 72/2018
	**Службени гласник РС, број 94/2018
	Члан 92а
	Носилац дозволе за лек коме је дозвола издата у 
	складу са прописима који су важили пре ступања на снагу овог правилника и 
	обновљена у складу са овим правилником, уз захтев за издавање дозволе на 
	неограничено време подноси:
	1) Консолидовану документацију о квалитету, 
	ефикасности и безбедности (Модул 1, Модул 2, Модул 3, Модул 4, Модул 5) која 
	је усаглашена са одредбама чл. 5–41. и чл. 83–85. овог правилника по 
	одговарајућем типу захтева у складу са чл. 60–69. овог правилника и садржи 
	све одобрене и пријављене измене које су уведене након издавања дозволе. 
	Консолидовани Модул 2 на основу кога се даје мишљење о леку мора бити 
	пропраћен одговарајућим Модулом 3, Модулом 4 и Модулом 5;
	2) Изјаву да су у консолидованој документацији о 
	квалитету, ефикасности и безбедности лека (Модул 1, Модул 2, Модул 3, Модул 
	4, Модул 5) укључене све одобрене, односно пријављене варијације закључно са 
	90-тим даном пре рока прописаног за подношење захтева, а да остали делови 
	документације остају непромењени у односу на раније одобрене податке;
	3) Списак свих измена и допуна дозволе 
	(варијација) поднетих и одобрених у Републици Србији, земљи произвођача, 
	земљи ЕУ или земљи ICH или одобрених од стране Европске агенције за лекове 
	(ЕМА) са датумом одобрења, од дана издавања последње дозволе у Републици 
	Србији закључно са 90-им даном пре прописаног рока за подношење захтева;
	4) Последњу важећу верзију RMP, односно EU RMP 
	документа или образложење о недостављању RMP документа које садржи и изјаву 
	да за лек није израђен EU RMP за једну или више земаља чланица ЕУ, у Модулу 
	1 подтачка 1.8.2.
	*Службени гласник РС, број 72/2018
	Члан 92б
	Носилац дозволе за лек коме је дозвола издата у 
	складу са овим правилником или за лек који је одобрен централизованим 
	поступком у ЕУ и дозвола за лек у ЕУ важи на неограничено време, уз захтев 
	за издавање дозволе на неограничено време подноси:
	1) Административне податке у виду консолидоване 
	документације Модула 1, тач. 1.1, 1.2, 1.3, 1.4, 1.5 и подтачка 1.8.2 у 
	складу са чл. 12–28. овог правилника, која садржи последњу важећу верзију 
	RMP, односно EU RMP документа или образложење о недостављању RMP документа 
	које садржи и изјаву да за лек није израђен EU RMP за једну или више земаља 
	чланица ЕУ у Модулу 1 подтачка 1.8.2.;
	2) Додатке експертским извештајима у Модулу 2 тач. 
	2.3, 2.4 и 2.5 у складу са чланом 85. овог правилника; 
	3) Списак свих измена и допуна дозволе 
	(варијација) поднетих и одобрених у Републици Србији, земљи произвођача, 
	земљи ЕУ или земљи ICH или одобрених од стране Европске агенције за лекове 
	(ЕМА) са датумом одобрења, од дана издавања последње дозволе у Републици 
	Србији закључно са 90-им даном пре рока прописаног за подношење захтева;
	4) Изузетно документацију Модула 3, Модула 4, 
	односно Модула 5, на захтев Агенције.
	*Службени гласник РС, број 72/2018
	**Службени гласник РС, број 94/2018
	VI. ПРЕНОС ДОЗВОЛЕ
	Члан 93.
	Носилац дозволе, уз одобрење Агенције, може да пренесе дозволу на другог носиоца дозволе који испуњава услове прописане законом којим се уређују лекови и медицинска средства и прописима донетим за спровођење тог закона и који даном преноса дозволе постаје нови носилац дозволе.
	Носилац дозволе подноси Агенцији захтев за пренос дозволе на новог носиоца дозволе.
	Члан 94.
	Захтев за пренос дозволе садржи:
	1) пропратно писмо за пренос дозволе; 
	2) испуњен образац захтева за пренос дозволе који садржи и податак о сагласности носиоца дозволе за пренос дозволе; 
	
	3) копију решења о упису предложеног носиоца дозволе у регистар привредних субјеката; уговор о заступању закључен између правног лица са седиштем у Републици Србији и иностраног произвођача, односно уговор о заступању закључен између правног лица са седиштем у Републици Србији и иностраног правног лица које није произвођач тог лека, али је носилац дозволе у 
	земљи ЕУ или земљи ICH, односно другу форму уговора о спољнотрговинском пословању према закону којим се уређује спољнотрговинско пословање који садрже овлашћење одређеном правном лицу са седиштем у Републици Србији да у име и за рачун иностраног произвођача лека односно носиоца дозволе за лек поднесе захтев за издавање дозволе, односно постане носилац дозволе за лек (уговор о дистрибуцији, пословно техничкој сарадњи, куповини досијеа), као и оверен превод уговора, односно уговор о преносу права на стицање својства носиоца дозволе закључен између домаћег правног лица и домаћег произвођача);
	4) уговор о заступању закључен између домаћег правног лица на кога се дозвола преноси и иностраног произвођача, односно уговор о заступању закључен између домаћег правног лица на кога се дозвола преноси и иностраног правног лица које није произвођач тог лека, али је носилац дозволе у 
	земљи ЕУ или земљи ICH, као и оверен превод уговора, односно уговор о преносу права на стицање својства носиоца дозволе закључен између домаћег правног лица и домаћег произвођача;
	5) копију важеће дозволе чији се пренос тражи; 
	6) доказ да су плаћене прописане тарифе.
	Захтев из става 1. тачка 2) овог члана подноси се за сваки фармацеутски облик, јачину и паковање лека.
	Захтев за пренос дозволе Агенција објављује на 
	својој интернет страници.
	*Службени гласник РС, број 72/2018
	Члан 95.
	Пропратно писмо из члана 94. став 1. тачка 1) овог правилника садржи: 
	1) лого, назив и адресу предлагача; 
	2) предмет захтева; 
	3) назив лека, одређену јачину, фармацеутски облик и паковање лека.
	Пропратно писмо из става 1. овог члана може да се односи на више захтева за пренос дозволе. 
	
	Члан 96.
	Агенција је дужна да у року од 15 дана од дана пријема захтева из члана 94. овог правилника изврши формалну процену документације за пренос дозволе.
	Ако захтев из става 1. овог члана није потпун, Агенција писмено обавештава предлагача да захтев допуни у року од 15 дана од дана пријема обавештења.
	Ако предлагач не достави тражене податке у року из става 2. овог члана Агенција ће одбацити захтев за пренос дозволе, као непотпун.
	Члан 97.
	Агенција у року од 60 дана од дана пријема потпуног захтева за пренос дозволе доноси решење којим одобрава пренос дозволе на новог носиоца дозволе или одбија захтев за пренос дозволе.
	Рок из става 1. овог члана не тече од дана када Агенција од подносиоца захтева затражи додатне податке и наставља да тече од дана достављања тражених података. 
	
	Агенција издаје решење о преносу дозволе до истека рока важења дозволе чији се пренос тражи.
	Агенција доставља новом носиоцу дозволе све одлуке о варијацијама поднете до издавања решења о преносу дозволе.
	Члан 98.
	Нови носилац дозволе дужан је да најкасније 12 месеци од дана достављања акта Агенције о преносу дозволе пусти у промет лек у складу са одобреним преносом дозволе.
	VI. ПРЕЛАЗНА И ЗАВРШНЕ ОДРЕДБЕ 
	Члан 99.
	Произвођач који је, сагласно Закону, дужан да усклади услове за производњу лекова са прописима донетим за спровођење Закона, као и са смерницама Добре произвођачке праксе, може, до истека рока прописаног Законом, уместо сертификата из члана 13. став 1. тачка 6) и члана 84. став 1. алинеја девета, приложити мишљење надлежне инспекције о испуњености услова за производњу лека за који се тражи дозвола и које не може бити старије од шест месеци од дана подношења захтева за издавање дозволе.
	Престанак важења ранијег прописа 
	Члан 100.
	Даном ступања на снагу овог правилника престаје да важи Правилник о поступку и условима за добијање дозволе за стављање лека у промет („Службени гласник РС”, број 93/05).
	Ступање на снагу
	Члан 101.
	Овај правилник ступа на снагу осмог дана од дана објављивања у „Службеном гласнику Републике Србије”.
	
	Број 110-00-00156/2011-03
	У Београду, 27. децембра 2011. године
	Министар здравља,
	проф. др 
	Зоран Станковић, с.р.
	Министар пољопривреде,
	трговине, шумарства и водопривреде
	
	Душан Петровић, с.р.
	ОДРЕДБЕ КОЈЕ НИСУ УНЕТЕ У "ПРЕЧИШЋЕН ТЕКСТ" ПРАВИЛНИКА
	Правилник о изменама и допунама Правилника о 
	садржају захтева и документације, као и начину добијања дозволе за стављање 
	лека у промет: "Службени гласник РС", број 72/2018-632
	Члан 33.
	Захтев из члана 92а овог правилника подноси се најкасније до дана 
	приступања Републике Србије у ЕУ.
	Захтев из члана 92б овог правилника носилац дозволе примењује 
	најкасније 12 месеци од дана ступања на снагу овог правилника.
	Члан 34.
	Дозвола издата на основу важећег Сертификата о усклађености 
	активне супстанце са монографијом Европске фармакопеје (у даљем тексту: CEP) 
	важи најкасније до истека тог решења. Носилац дозволе доставља документацију 
	из члана 13. став 1. тачка 5) Правилника приликом прве наредне обнове, 
	измене и допуне, односно издавања дозволе на неограничено време, а 
	најкасније три године од дана ступања на снагу овог правилника.
	Захтеви за обнову дозволе поднети до дана ступања на снагу овог 
	правилника,а за које поступак суштинске процене још траје и који испуњавају 
	услове прописане овим правилником сматрају се захтевима за издавање дозволе 
	на неограничено време, ако носилац дозволе поднесе одговарајући захтев у 
	складу са овим правилником.
	Захтеви за обнову дозволе поднети до дана ступања на снагу овог 
	правилника,а за које поступак суштинске процене још траје и који не 
	испуњавају услове прописане овим правилником, могу да се сматрају захтевима 
	за издавање дозволе на неограничено време, ако подносилац захтева поднесе 
	одговарајући захтева и допуни документацију у складу са одредбама овог 
	правилника.
	У случају из ст. 2. и 3. овог члана поново започиње поступак 
	издавање дозволе на неограничено време у складу са овим правилником.
	Члан 35.
	Одредбе члана 7. став 2. овог правилника којима се мења члан 13. 
	став 1. тачка 3) ст. 2. и 3. Правилника примењују се најкасније 12 месеци од 
	дана ступања на снагу овог правилника.
	Одредбе члана 26. овог правилника којим се мења члан 85. 
	Правилника примењују се најкасније 12 месеци од дана ступања на снагу овог 
	правилника.
	Члан 36.
	Овај правилник ступа на снагу осмог дана од дана објављивања у 
	,,Службеном гласнику Републике Србијеˮ.
	Правилник о изменама и допунама Правилника о 
	садржају захтева и документације, као и начину добијања дозволе за стављање 
	лека у промет: "Службени гласник РС", број 94/2018-39
	Члан 4.
	Поступци за издавање дозволе за лек са 
	документацијом за употребљену серију референтног лека у студији биолошке 
	еквивалентности која није стављена на тржиште Републике Србије или Европске 
	уније, а којом подносилац захтева образлаже да није потребно понављање исте 
	студије биолошке еквивалентности са серијом тог референтног лека која је 
	стављена на тржиште Републике Србије или Европске уније, а који нису 
	окончани до дана ступања на снагу овог правилника окончаће се по одредбама 
	овог правилника.
	Члан 5.
	Овај правилник ступа на снагу наредног 
	дана од дана објављивања у „Службеном гласнику Републике Србијеˮ.
	
	
	
	Прилози
	Прилог 1.
	Документација за употребљену серију референтног 
	лека у студији биолошке еквивалентности која није стављена на тржиште 
	Републике Србије или европске уније, а којом подносилац захтева образлаже да 
	није потребно понављање исте студије биолошке еквивалентности са серијом тог 
	референтног лека која је стављена на тржиште Републике Србије или Европске 
	уније
	За употребљену серију референтног лека у студији 
	биолошке еквивалентности која није стављена на тржиште Републике Србије или 
	Европске уније, а којом подносилац захтева образлаже да није потребно 
	понављање исте студије биолошке еквивалентности са серијом тог референтног 
	лека која је стављена на тржиште Републике Србије или Европске уније подноси 
	се следећа документација:
	1) доказ да је надлежно регулаторно тело издало 
	дозволу за референтни лек који је коришћен у студији биолошке 
	еквивалентности на основу потпуне клиничке документације;
	2) доказ да је носилац дозволе за референтни лек у 
	земљи порекла иста компанија која је и носилац дозволе за референтни лек у 
	Републици Србији или Европској унији;
	3) доказ да је Сажетак карактеристика лека који је 
	коришћен у студији биолошке еквивалентности суштински исти као одобрени 
	Сажетак карактеристика лека за референтни лек за који је издата дозвола у 
	Републици Србији или Европској унији;
	4) доказ да је место спровођења студије биолошке 
	еквивалентности инспектовано од стране GCP инспекције (усаглашеност са 
	смерницама добре клиничке праксе) регулаторног тела земље чланице Европске 
	уније, ICH (земља која је оснивачки регулаторни члан и земља која је стални 
	регулаторни члан ICH), односно, изузетно по процени Агенције, надлежног 
	регулаторног тела земље порекла која је издала дозволу за лек са скраћеном 
	документацијом;
	5) доказ да је употребљена серија референтног лека 
	у студији биолошке еквивалентности која није стављена на тржиште Републике 
	Србије или Европске уније идентична референтном леку који је стављен на 
	тржиште Републике Србије или Европске уније у погледу квалитативног састава, 
	фармацеутског облика, изгледа у погледу боје, облика, величине, тежине, 
	врсте омотача, ознаке и подеоне црте, а уколико су доступни подаци и 
	квантитативан састав мора бити исти;
	6) податке о високој растворљивости активне 
	супстанце и компаративне дисулоционе профиле на основу важећих стручних 
	смерница за референтни лек који је коришћен у студији и референтни лек који 
	је стављен на тржиште Републике Србије или Европске уније.
	
	*Службени гласник РС, број 94/2018
	
	Образац 1 - 
	Захтев за издавање или обнову дозволе за лек
	
	Образац 2 - 
	Захтев за пренос дозволе за лек
	
	Образац 3 - 
	Листа са неопходним подацима за обележавање спољњег и унутрашњег пакованја 
	(Labelling) за хумане лекове

