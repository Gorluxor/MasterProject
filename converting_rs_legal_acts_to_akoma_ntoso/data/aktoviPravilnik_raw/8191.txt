


	
	Zakon


	
			На основу члана 8а и члана 201. став 7. тач. 3), 14) и 19) Закона о планирању и изградњи („Службени гласник РС”, бр. 72/09, 81/09 – исправка, 24/11, 121/12, 42/13 – УС, 50/13 – УС, 98/13 – УС, 132/14, 145/14, 83/18, 31/19 и 37/19 – др. закон),
			Министар грађевинарства, саобраћаја и инфраструктуре доноси
			ПРАВИЛНИК
			о поступку спровођења обједињене процедуре електронским путем
			"Службени гласник РС", број 68 од 25. септембра 
			2019.
			1. Уводне одредбе
			Предмет уређивања
			Члан 1.
			Овим правилником ближе се прописује предмет и поступак спровођења обједињене процедуре кроз Централни информациони систем за електронско поступање у оквиру обједињене процедуре у поступцима за издавање аката у остваривању права на изградњу и употребу објеката (у даљем тексту: ЦИС), а нарочито начин размене докумената и поднесака у обједињеној процедури електронским путем, као и форма у којој се достављају, односно размењују поднесци и документа, укључујући и техничку документацију и акта која у вези са обједињеном процедуром доносе надлежни органи и имаоци јавних овлашћења, садржина и начин издавања грађевинске и употребне дозволе, вођење и садржина регистра обједињених процедура и централне евиденције, као и овлашћења и обавезе регистратора и обим јавне доступности података и докумената садржаних у регистру.
			Појмови
			Члан 2.
			Поједини изрази употребљени у овом правилнику имају следеће значење:
			1) надлежни орган јесте Министарство надлежно за послове грађевинарства (у даљем тексту: Министарство), орган аутономне покрајине надлежан за послове грађевинарства, односно надлежни орган јединице локалне самоуправе, у оквиру утврђених надлежности за спровођење обједињене процедуре;
			2) надлежна служба јесте посебна организациона целина, у саставу надлежног органа (одсек, служба, одељење, управа и сл.), преко које надлежни орган спроводи обједињену процедуру;
			3) руководилац надлежне службе јесте лице које надлежни орган именује, односно распореди на радно место руководиоца надлежне службе и које је одговорно за ефикасно спровођење обједињене процедуре;
			4) обједињена процедура јесте скуп поступака и активности које спроводи надлежни орган у вези са изградњом, доградњом или реконструкцијом објеката, односно извођењем радова, а који укључују издавање локацијских услова, издавање грађевинске дозволе, односно решења из члана 145. Закона о планирању и изградњи (у даљем тексту: Закон), пријаву радова, пријаву завршетка израде темеља и завршетка објекта у конструктивном смислу, издавање употребне дозволе, обезбеђење прикључења на инфраструктурну мрежу, упис права својине на изграђеном објекту и измену аката који се прибављају у овој процедури, као и прибављање услова за пројектовање, односно прикључење објеката на инфраструктурну мрежу, прибављање сагласности на техничку документацију и прибављање исправа и других докумената које издају имаоци јавних овлашћења, а услов су за изградњу објеката, односно за издавање локацијских услова, грађевинске и употребне дозволе из њихове надлежности;
			5) Регистар обједињених процедура (у даљем тексту: Регистар) јесте електронска база података коју води надлежни орган кроз Централни информациони систем (у даљем тексту: ЦИС), у којој су садржани подаци о току сваког појединачног предмета, акта која је надлежни орган издао у обједињеној процедури, као и документација приложена или прибављена у поступку обједињене процедуре, а која је јавно доступна у складу са законом и овим правилником;
			6) ЦИС је информациони систем кроз који се спроводи обједињена процедура.
			7) Централна евиденција обједињених процедура (у даљем тексту: Централна евиденција) јесте јединствена, централна, јавна, електронска база података која се води у оквиру Агенције за привредне регистре, у којој су обједињени подаци, акта и документација свих регистара обједињених процедура на територији Републике Србије, а која је јавно доступна у складу са законом и овим правилником;
			8) регистратор регистра обједињених процедура (у даљем тексту: Регистратор) јесте лице које је одређено да води регистар обједињених процедура, односно руководилац надлежне службе ако у надлежном органу није одређен Регистратор;
			9) регистратор централне евиденције обједињених процедура (у даљем тексту: Регистратор централне евиденције) јесте лице које води Централну евиденцију и које је именовано у складу са Законом;
			10) захтев јесте акт којим се покреће обједињена процедура, односно поједине фазе те процедуре;
			11) подносилац захтева јесте лице по чијем се захтеву покреће поступак обједињене процедуре, односно поједине фазе те процедуре.
			Форма у којој се достављају акта и документација
			Члан 3.
			Обједињена процедура, односно одређене фазе обједињене процедуре покрећу се пред надлежним органом попуњавањем одговарајућег захтева, односно пријаве кроз ЦИС, који се потписује квалификованим електронским потписом, односно или квалификованим електронским печатом, у складу са законом који уређује електронско пословање.
			Сва акта која доносе, односно размењују надлежни орган и имаоци јавних овлашћења у обједињеној процедури и/или ради употребе у тој процедури, као и други документи које подносилац захтева, надлежни орган и имаоци јавних овлашћења достављају у обједињеној процедури, достављају се у форми електронског документа, у pdf формату, у складу са ставом 1. овог члана.
			Изузетно од става 2. овог члана, техничка документација се доставља у dwf или dwg формату, потписаном, у складу са прописом који уређује садржину, начин и поступак израде и начин вршења контроле техничке документације према класи и намени објеката, а ако тај формат није потписан, иста документација се доставља и у pdf формату, потписаном у складу са ставом 1. овог члана.
			Ако је документиз става 2. овог чланасачињен искључиво у папирној форми, у обједињеној процедури се доставља електронски документ у pdf формату настао дигитализацијом тог изворног документа који се, у циљу потврђивања истоветности са изворним документом, потписује у складу са ставом 1. овог члана, од стране:
			1) овлашћеног лица органа који је по закону надлежан за оверу преписа или
			2) овлашћеног лица пружаоца услуге квалификованог електронског чувања документа, који услугу дигитализације документа у папирном облику пружа у складу са законом којим се уређује електронско пословање – члан 63. став 3. Закона о електронском документу, електронској идентификацији и услугама од поверења у електронском пословању („Службени гласник РС”, број 94/17) или
			3) лица са лиценцом одговорног пројектанта, уписаног у одговарајући струковни регистар, под условом да то лице својим квалификованим електронским потписом потписује и поднесак у обједињеној процедури уз који тај акт, односно документ доставља, или
			4) адвоката уписаног у именик адвоката, под условом да тај адвокат својим квалификованим електронским потписом потписује и поднесак у обједињеној процедури уз који се тај акт, односно документ доставља.
			За потребе спровођења обједињене процедуре надлежни орган као и ималац јавних овлашћења може у складу са ставом 4. овог члана вршити дигитализацију и потврђивање истоветности свих аката и других докумената са изворним актом, односно документом сачињеним у папирном облику који је сам издао.
			Овлашћени орган, односно лице које је извршило дигитализацију и потврдило истоветност са оригиналом сачињеним у папирном облику, у складу са ст. 4. и 5. овог члана, дужно је да изворни документ у папирном облику чува у складу са законом.
			У случају да је електронски документ потписан електронским квалификованим потписом од стране правног лица или предузетника, ако посумња у његову истинитост надлежни орган може накнадно тражити да му се на увид достави изворни документ.
			Ако се захтев подноси преко пуномоћника, уз захтев се прилаже пуномоћје уздато у електронском облику или дигитализовано у складу са ставом 4. овог члана, које не мора бити оверено од стране органа који је по закону надлежан за оверу, с тим што надлежни орган може накнадно тражити да му се достави оверено пуномоћје, ако посумња у његову истинитост.
			Доносилац акта издатог у обједињеној процедури издаје клаузулу правноснажности тог акта у форми потврде састављене у складу са ставом 2. овог члана.
			Надлежни орган, односно ималац јавних овлашћења, ће на захтев и о трошку заинтересованог лица, том лицу издати у папирном обликупрепис документакоји је у оквиру обједињене процедуре издао у електронској форми.
			Исправка грешке у локацијским условима и другим актима које доноси надлежни орган, као и у условима за пројектовање и прикључење, врши се решењем састављеним у складу са ставом 2. овог члана, који се доноси по службеној дужности или по захтеву странке, уз сходну примену одредаба закона којим се уређује општи управни поступак, а које уређују исправљање грешака у решењу.
			Начин и време доставе и завођење у обједињеној процедури
			Члан 4.
			Достава поднесака, аката и документације у обједињеној процедури између подносиоца захтева и надлежног органа, као и између надлежног органа и ималаца јавних овлашћења обавља се електронским путем кроз ЦИС.
			Достава из става 1. овог члана сматра се извршеном даном када је поднесак, односно акт, односно документација од стране пошиљаоца прослеђена примаоцу кроз ЦИС, а у случају доставе акта који надлежни орган доноси по захтеву подносиоца, достава се сматра извршеном даном када су кумулативно испуњени следећи услови:
			1) да је надлежни орган електронском поштом кроз ЦИС проследио подносиоцу захтева обавештење о могућности преузимања тог акта кроз ЦИС и
			2) да је подносиоцу омогућено преузимање тог акта кроз ЦИС.
			Кроз ЦИС се аутоматски додељује број за сваки започет поступак и под тим бројем се предузимају све радње и доносе сва акта у оквиру те фазе обједињене процедуре.
			Поред броја аутоматски додељеног кроз ЦИС, надлежни орган, односно имаоци јавних овлашћења, могу у поступцима које спроводе у оквиру обједињене процедуре кроз ЦИС додељивати и бројеве, односно ознаке које су интерног карактера.
			Прибављање података по службеној дужности
			Члан 5.
			Ако надлежни орган, односно ималац јавних овлашћења, акт из своје надлежности издаје на основу података којима располаже други државни орган или други ималац јавних овлашћења, надлежни орган, односно ималац јавних овлашћења, те податке прибавља по службеној дужности, осим у случајевима прописаним Законом, уредбом којом се уређује издавање локацијских услова и овим правилником.
			Ако су подаци из става 1. овог члана доступни преко Сервисне магистрале органа, прибављају се тим путем, у складу са законом који уређује електронску управу, осим у случајевима прописаним законом, уредбом којом се уређује издавање локацијских услова и овим правилником. 
			2. Издавање локацијских услова
			Подношење захтева за издавање локацијских услова
			Члан 6.
			Поступак за издавање локацијских услова покреће се подношењем захтева надлежном органу кроз ЦИС.
			Уз захтев из става 1. овог члана прилаже се:
			1) идејно решење, израђено у складу са правилником којим се уређује садржина техничке документације;
			2) доказ оуплати административне таксеза подношење захтева инакнадeза Централну евиденцију.
			Уз захтев за издавање локацијских услова за градњу комуналне инфраструктуре у регулацији постојеће саобраћајнице подноси се и геодетски снимак постојећег стања на катастарској подлози, израђен од стране овлашћеног лица уписаног у одговарајући регистар у складу са Законом.
			Плаћање осталих накнада у обједињеној процедури спроводи се у складу са уредбом којом се ближе уређује поступак издавања локацијских услова.
			Провера испуњености формалних услова за поступање по поднетом захтеву
			Члан 7.
			По пријему захтева за издавање локацијских услова надлежни орган проверава испуњеност формалних услова за поступање по том захтеву, односно проверава да ли је:
			1) надлежан за поступање по захтеву;
			2) захтев поднет у прописаној форми и да ли садржи све прописане податке;
			3) уз захтев приложено идејно решење израђено у складу са правилником којим се уређује садржина техничке документације;
			4) уз захтев приложен доказ о уплатитаксе и накнадепрописане чланом 6. став 2. тачка 2) овог правилника.
			Одбацивање захтева, право приговора и право на подношење усаглашеног захтева
			Члан 8.
			Ако нису испуњени формални услови за даље поступање по захтеву, прописани чланом 7. овог правилника, односно ако се за предметну изградњу или извођење радова не прибављају локацијски услови, надлежни орган захтев за издавање локацијских услова одбацује закључком уз навођење свих недостатака, односно разлога за одбацивање (таксативно наводи сваки од недостајућих података у захтеву, односно сваки од недостајућих прилога, као и недостатке прилога који су поднети уз захтев).
			Надлежни орган ће захтев за издавање локацијских услова одбацити закључком и када идејно решење не садржи податке потребне за издавање локацијских услова, уз навођење свих недостатака, односно разлога за одбацивање, не упуштајући се у оцену техничке документације у складу са одредбом члана 8ђ Закона.
			Изузетно од става 1. овог члана надлежни орган неће одбацити захтев за издавање локацијских услова ако је подносилац у захтеву погрешно унео класу и намену објекта, већ ће те податке исправити кроз ЦИС, на основу идејног решења достављеног уз захтев.
			Против закључка из ст. 1. и 2. овог члана подносилац захтева може изјавити приговор надлежном општинском, односно градском већу, преко надлежног органа, у року од три дана од дана достављања.
			Ако је закључак из ст. 1. и 2. овог члана донело министарство надлежно за послове урбанизма и грађевинарства, односно надлежни орган аутономне покрајине, приговор се изјављује Влади, односно извршном органу аутономне покрајине.
			Ако подносилац захтева у року од 30 дана од дана његовог објављивања акта из ст. 1. и 2. овог члана, на интернет страници надлежног органа, поднесе усаглашени захтев и отклони све утврђене недостатке, не доставља документацију поднету уз захтев који је одбачен, нити поново плаћа административну таксуза подношење захтева и накнаду наведену у члану 6. став 2. тачка 2) овог правилника.
			Подносилац захтева може само једном искористити право на подношење усаглашеног захтева без обавезе достављања документације поднете уз захтев који је одбачен и поновног плаћања административне таксеза подношење захтева и накнаде наведених у члану 6. став 2. тачка 2) овог правилника.
			Ако уз усаглашени захтев из става 6. овог члана подносилац достави измењен документ у односу на документ који је већ доставио уз одбачени захтев, надлежни орган ће поступати по том измењеном документу.
			Ако због измењеног документа наступи додатни формални недостатак који је разлог за одбацивање захтева, подносилац не може поново користити право из става 6. овог члана.
			Ако подносилац захтева усаглашени захтев из става 6. овог члана подноси како би доставио идејно решење измењено у складу са разлозима наведеним у закључку којим је иницијални захтев одбачен, надлежни орган поново прибавља само оне услове за пројектовање и прикључење за које су изменама идејног решења промењени битни елементи за њихово утврђивање.
			Ако надлежни орган, у случају из става 10. овог члана, поново затражи услове за пројектовање и прикључење зато што сумња да су изменама идејног решења промењени битни елементи за њихово утврђивање, ималац јавних овлашћења коме су ти услови поново тражени има право на поновну наплату накнаде за њихову израду, само ако су изменама идејног решења битни елементи за утврђење тих услова стварно и промењени.
			Изузетно од става 7. овога члана, ако надлежни орган, супротно ставу 2. овог члана, у решењу којим је одбацио захтев није навео све недостатке, односно разлоге за одбацивање тог захтева, а усаглашени захтев одбаци из разлога који нису наведени у решењу у складу са којим је усаглашавање извршено, подносилац захтева има право на поновно усаглашавање захтева у складу са ставом 6. овог члана, тј. без поновног достављања већ поднете документације и без поновног плаћања административне таксе за подношење захтева и накнаде из члана 6. став 2. тачка 2) овог правилника.
			Прибављање података од органа надлежног за послове државног премера и катастра
			Члан 9.
			Ако су испуњени формални услови за даље поступање по захтеву, прописани чланом 7. овог правилника, надлежни орган по службеној дужности, осим у случају прописаном чланом 10. ст. 3. и 4. овог правилника, без одлагања доставља органу надлежном за послове државног премера и катастра захтев за издавање:
			1) копије плана за катастарску парцелу, односно катастарске парцеле наведене у захтеву, односно део катастарске парцеле, односно делове катастарске парцеле, ако је то наведено у захтеву;
			2) извода из катастра водова, осим за извођење радова на надзиђивању постојећег објекта.
			Увидом у званичну електронску базу података катастра непокретности, односно преко Сервисне магистрале органа надлежни орган прибавља податке о површини парцеле, односно парцела, осим за линијске објекте и антенске стубове. 
			Изузетно од става 1. овог члана, копија плана, односно извод из катастра водова се не прибавља ако је подносилац захтева тај документ, доставио уз захтев за издавање локацијских услова уз изјаву да стање у катастру у међувремену није промењено.
			Орган надлежан за послове државног премера и катастра дужан је да без одлагања, надлежном органу достави документе из става 1. овог члана. 
			Документ из става 1. тачка 1) овог члана доставља се у dwg или dxf формату (геопозициониран у државном координатном систему) и у pdf формату потписаном квалификованим електронским потписом, са пратећом датотеком о геореференцирању, а документ из става 1. тачка 2) овог члана у geo TIFF формату, са пратећом датотеком у twf формату и у pdf формату потписаном квалификованим електронским потписом.
			Надлежни орган, одмах по пријему докумената из став 1. тач. 1) и 2) овог члана, омогућава подносиоцу преузимање тих документа кроз ЦИС и наставља процедуру.
			Издавање локацијских услова увидом у плански документ, односно сепарат
			Члан 10.
			Ако се локацијски услови могу утврдити увидом у плански документ, односно сепарат, надлежни орган је дужан да их изда у року од пет радних дана од дана пријема захтева из члана 6. овог правилника, у складу са прописом којим се уређује издавање локацијских услова, и да о томе обавести подносиоца захтева.
			Локацијски услови се могу издати и на основу планског документа и потврђеног урбанистичког пројекта у року из става 1. овог члана.
			У поступку израде локацијских услова не прибављају се услови за пројектовање и прикључење ако је за потребу изградње тог објекта израђен урбанистички пројекат који садржи техничке услове за пројектовање, у складу са законом.
			Изузетно од члана 9. овог правилника, ако надлежни орган увидом у плански документ, односно сепарат утврди да захтев није у складу са тим документом, односно сепаратом, неће прибављати документацију од органа надлежног за послове државног премера и катастра, већ ће издати локацијске услове у којима ће констатовати да није могуће дозволити градњу у складу са поднетим захтевом, уз навођење забрана и ограничења садржаних у планском документу, односно сепарату.
			Ако је за потребе изградње објекта, односно извођења радова у складу са планским документом, потребно спровођење препарцелације ради издвајања земљишта за изградњу објеката јавне намене или јавних површина, надлежни орган ће издати локацијске услове уз обавезу да се пре подношења захтева за издавање грађевинске дозволе, односно решења о одобрењу извођења радова, спроведе препарцелација у складу са Законом.
			Издавање локацијских услова прибављањем услова за пројектовање и прикључење од имаоца јавних овлашћења
			Члан 11.
			Ако се локацијски услови не могу издати увидом у плански документ, односно сепарат, надлежни орган је дужан да услове за пројектовање и прикључење прибави од имаоца јавних овлашћења, у складу са уредбом која уређује издавање локацијских услова.
			У случају из става 1. овог члана, ималац јавних овлашћења је дужан да подносиоца захтева кроз ЦИС обавести о висини накнаде за издавање услова за пројектовање и прикључење, у року од три радна дана од пријема захтева који му је кроз ЦИС упутио надлежни орган.
			Ако ималац јавних овлашћења обавештење из става 2. овог члана не достави у прописаном року, надлежни орган ће обавестити подносиоца захтева да се ималац јавних овлашћења изјаснио да ће те услове издати без накнаде. То обавештење шаље се без одлагања, а најкасније у оквиру образложења издатих локацијских услова.
			Ако ималац јавних овлашћења обавештење из става 2. овог члана достави након прописаног рока, то обавештење ће надлежни орган третирати као необавезујуће за подносиоца захтева, јер се по члану 8б став 9. Закона сматра да се ималац овлашћења изјаснио да ће те услове издати без накнаде.
			Ако је подносилац захтева, у захтеву за издавање локацијских услова, изјавио да жели претходно да се изјасни да ли прихвата трошкове издавања услова за пројектовање и прикључење, о којима се обавештава у складу са ставом 2. овог члана, надлежни орган ће по слању тог обавештења застати са поступком и исти наставити по изјашњењу подносиоца да прихвата износ трошкова издавања локацијских услова.
			У случају из става 5. овог члана, надлежни орган обавештава имаоце јавних овлашћења да се по поднетом захтеву за издавање услова за пројектовање и прикључење не поступа до накнадног обавештења да је подносилац захтева прихватио трошкове издавања услова за пројектовање и прикључење.
			Уколико су имаоци јавних овлашћења навели рок у коме подносилац захтева треба да се изјасни да ли прихвата трошкове издавања услова за пројектовање и прикључења из њихове надлежности, надлежни орган ће поступак издавања локацијских услова обуставити истеком првог од тих рокова, ако до тада подносилац захтева кроз ЦИС није доставио изјашњење. Поступак се обуставља ако наведено изјашњење не буде достављено кроз ЦИС у року од 90 дана од застоја поступка.
			За време застоја поступка у складу са ставом 5. овог члана не теку рокови прописани за издавање локацијских услова.
			Када је то прописано, надлежни орган ће по службеној дужности, у име и за рачун инвеститора, издати и уз захтев за издавање услова за пројектовање и прикључење, доставити имаоцу јавних овлашћења информацију о локацији.
			Издавање локацијских услова по прибављању услова за пројектовање и прикључење од имаоца јавних овлашћења
			Члан 12.
			Надлежни орган је дужан да изда локацијске услове у складу са прописом којим се уређује издавање локацијских услова, у року од пет радних дана од дана достављања услова за пројектовање и прикључење, издатих по захтеву из члана 11. став 1. овог правилника.
			Ако ималац јавних овлашћења достави надлежном органу обавештење да не може да изда услове за пројектовање и прикључење због недостатака у садржини идејног решења достављеног уз захтев за издавање локацијских услова, надлежни орган без одлагања одбацује захтев за издавање локацијских услова у складу са чланом 8. став 2. овог правилника.
			Право приговора на локацијске услове и одлучивање по приговору
			Члан 13.
			На локацијске услове издате у складу са чл. 10. и 12. овог правилника, подносилац захтева може изјавити приговор надлежном општинском, односно градском већу, преко надлежног органа, у року од три дана од дана њиховог достављања.
			Ако је локацијске услове издало министарство надлежно за послове урбанизма и грађевинарства, односно надлежни орган аутономне покрајине, приговор се изјављује Влади, односно извршном органу аутономне покрајине.
			По пријему приговора орган који је донео локацијске услове ће без одлагања проследити другостепеном органу приговор, списе предмета као и сопствено изјашњење на наводе из приговора.
			Ако се приговор односи и на услове ималаца јавних овлашћења прибављене у складу са чланом 11. овог правилника, орган који је издао локацијске услове тај приговор без одлагања доставља имаоцима јавних овлашћења на изјашњење. 
			У случају из става 4. овог члана ималац јавних овлашћења је дужан да се најкасније у року од 15 дана, односно 30 дана за објекте из члана 133. Закона о планирању и изградњи изјасни на наводе из приговора, ако су неосновани или да измени услове у складу са захтевом, односно приговором. 
			Ако ималац јавних овлашћења не поступи у року и на начин прописан ставом 5. овог члана, орган који је издао локацијске услове ће приговор са списима предмета и сопственим изјашњењем по приговору проследити другостепеном органу уз навођење да су се у складу са чланом 56. ст. 4. и 5. Закона стекли услови да се сматра да се ималац јавних овлашћења сагласио са наводима из приговора, на основу чега ће другостепени орган изменити локацијске услове у складу са захтевом, односно приговором, осим ако је такав акт очигледно противан принудним прописима. Ако нађе да би такав акт био противан принудним прописима то ће навести у акту којим одбија приговор.
			Поступање надлежног органа ако ималац јавних овлашћења не поштује рок за доставу услова за пројектовање и прикључење
			Члан 14.
			Ако ималац јавних овлашћења надлежном органу не достави тражене услове за пројектовање и прикључење у року од 15 дана од дана пријема захтева из члана 11. став 1. овог правилника, односно у року од 30 дана ако се ради о објектима из члана 133. Закона:
			1) надлежни орган застаје са поступком по захтеву за издавање локацијских услова и о томе обавештава подносиоца захтева и имаоца јавних овлашћења, уз захтев да му тражене услове достави без одлагања и обавештење да ће поднети пријаву за привредни преступ из члана 204. ст. 1. и 2. Закона;
			2) регистратор, у накнадном року од три радна дана, подноси прекршајну пријаву против одговорног лица у имаоцу јавних овлашћења из члана 211а став 1. Закона.
			По пријему услова за пројектовање и прикључење, надлежни орган наставља поступање и издаје локацијске услове у складу са чланом 12. став 1. овог правилника.
			Измена локацијских услова
			Члан 15.
			Поступак за измену локацијских услова спроводи се у обједињеној процедури, а покреће се подношењем захтева надлежном органу, у складу са Законом.
			На проверу испуњености услова за поступање по захтеву за измену локацијских услова и на издавање измењених локацијских услова, сходно се примењују одредбе овог правилника које се односе на издавање локацијских услова.
			До издавања грађевинске дозволе, захтев за измену локацијских услова може поднети само лице на чији захтев су издати локацијски услови, односно његов правни следбеник.
			3. Издавање грађевинске дозволе
			Подношење захтева за издавање грађевинске дозволе
			Члан 16.
			Поступак за издавање грађевинске дозволе покреће се подношењем захтева надлежном органу кроз ЦИС.
			Уз захтев из става 1. овог члана прилаже се:
			1) извод из пројекта за грађевинску дозволу, израђен у складу са правилником којим се уређује садржина техничке документације, као и спецификација посебних делова објекта;
			2) пројекат за грађевинску дозволу, израђен у складу са правилником којим се уређује садржина техничке документације;
			3) доказ оуплати административне таксеза подношење захтева и доношење решења о грађевинској дозволи инакнадeза Централну евиденцију.
			Уз захтев из става 1. овог члана прилаже се и:
			1) доказ о одговарајућем праву на земљишту или објекту у смислу Закона, осим ако је то право уписано у јавној књизи или је успостављено законом, односно ако је Законом прописано да се тај доказ не доставља;
			2) уговор између инвеститора и финансијера, ако је закључен;
			3) уговор између инвеститора и имаоца јавних овлашћења, односно други доказ о обезбеђивању недостајуће инфраструктуре, ако је то услов за издавање грађевинске дозволе предвиђен локацијским условима;
			4) извештај ревизионе комисије, за објекте за које грађевинску дозволу издаје Министарство, односно надлежни орган аутономне покрајине, осим ако ревизиона комисија пропусти да у року од 30 дана од дана подношења захтева изради и достави тај извештај инвеститору (члан 132. став 4. Закона), у ком случају се доставља доказ о поднетом захтеву и изјава подносиоца да је ревизиона комисија пропустила да достави извештај у наведеном року;
			5) енергетску дозволу, издату у складу са посебним законом, за изградњу енергетских објеката за које постоји обавеза прибављања енергетске дозволе;
			6) сагласност сувласника, оверена у складу са законом, ако се гради или се изводе радови на грађевинском земљишту или објекту који је у сувласништву више лица;
			7) доказ о уређењу међусобних односа са власником објекта, односно власницима посебних делова објекта, у складу са законом којим се уређује одржавање стамбених зграда, односно надзиђивање, односно претварање заједничких просторија у стамбени, односно пословни простор, ако се врши таква врста радова;
			8) услове за пројектовање и прикључење објеката на дистрибутивни, односно преносни систем електричне енергије, као и на дистрибутивни, односно систем за транспорт природног гаса, који су прибављени у складу са законом којим се уређује енергетика, а нису садржани у локацијским условима;
			9) доказ да је плаћена накнада за промену намене земљишта из пољопривредног, односно шумског земљишта, у грађевинско земљиште, ако се ради о земљишту за које је прописано плаћање ове накнаде пре издавања грађевинске дозволе;
			За објекте у стамбеном комплексу, који се граде у фазама одређеним локацијским условима на једној грађевинској парцели, уколико се део објекта из следеће фазе гради на подземном делу објекта из претходне фазе, уз захтев из става 1. овог члана доставља се и обавештење грађевинске инспекције о завршетку израде прве фазе објекта у конструктивном смислу. 
			Изузетно од става 3. тачка 1) овог члана, у случајевима предвиђеним чланом 69. став 9. Закона, уместо доказа о одговарајућем праву на земљишту, уз захтев за издавање грађевинске дозволе може се приложити изјава инвеститора да ће пре издавања употребне дозволе решити имовинско правне односе на непокретности, из члана 69. став 9. Закона.
			Ако је до подношења захтева у катастру спроведена парцелација, односно препарцелација у складу са издатим локацијским условима или је промењен број парцеле, односно парцела за које су издати локацијски услови, уз захтев се прилаже и доказ о тој промени (решење, односно уверење органа надлежног за послове државног премера и катастра о извршеној парцелацији, односно препарцелацији, односно промени броја парцеле, односно парцела).
			Уз захтев за издавање грађевинске дозволе за градњу комуналне инфраструктуре у регулацији постојеће саобраћајнице прилаже се и геодетски снимак постојећег стања на катастарској подлози, израђен од стране овлашћеног лица уписаног у одговарајући регистар у складу са законом.
			За објекте за које је прописано плаћање доприноса за уређивање грађевинског земљишта, саставни део захтева из става 1. овог члана је и изјашњење подносиоца о начину плаћања доприноса за уређивање грађевинског земљишта, као и средствима обезбеђења у случају плаћања на рате, за објекте чија укупна бруто развијена грађевинска површина прелази 200 m² и који садржи више од две стамбене јединице.
			Провера испуњености формалних услова за поступање по захтеву
			Члан 17.
			По пријему захтева за издавање грађевинске дозволе надлежни орган проверава испуњеност формалних услова за поступање по том захтеву, односно проверава да ли је:
			1) надлежан за поступање по захтеву;
			2) као подносилац захтева означен инвеститор, односно један од суинвеститора или финансијер;
			3) захтев поднет у прописаној форми и да ли садржи све прописане податке;
			4) уз захтев приложена сва документација прописана Законом и подзаконским актима донетим на основу Закона;
			5) уз захтев приложен доказ о уплатиадминистративних такси и накнаде наведених у члану 16. став 2. тачка 3) овог правилника;
			У овој фази поступка надлежни орган проверава и да ли су подаци наведени у изводу из пројекта, који је саставни део захтева за издавање грађевинске дозволе, у складу са издатим локацијскм условима, при чему се проверава усклађеност са идејним решењем само у погледу елемената битних за утврђивање локацијских услова, односно услова за пројектовање и прикључење (у зависности од врсте објекта, односно радова нпр: намена, БРГП, габарит, хоризонтална и вертикална регулација, положај на парцели, приступ парцели, број функционалних јединица, капацитети и начин прикључења на комуналну и другу инфраструктуру и сл.).
			Парцелација, односно препарцелација, извршена у складу са издатим локацијским условима, односно промена броја парцеле, односно парцела за које су издати локацијски услови, неће се сматрати одступањем од издатих локацијских услова.
			У овој фази поступка надлежни орган утврђује и постојање одговарајућег права на земљишту, односно објекту, у складу са законом, а на основу података уписаних у катастар непокретности, које прибавља преко Сервисне магистрале органа, у складу са законом који уређује електронску управу и на основу других доказа о решеним имовинско правним односима које је уз захтев доставила странка.
			Изузетно од става 5. овог члана, надлежни орган не утврђује и постојање одговарајућег права на земљишту за следеће катастарске парцеле:
			1) испод које се граде подземни делови линијских инфраструктурних објеката, односно подземни делови комуналне инфраструктуре;
			2) изнад које се граде високонапонски далеководи, односно изнад којих ће се наћи елисе ветротурбина које се граде;
			3) на којој се гради комунална инфраструктура, ако се гради у регулацији постојеће саобраћајнице;
			4) у другим случајевима у којима је право грађења успостављено законом, без обавезе претходног уређења имовинско-правних односа са власником парцеле, као и у случају када инвеститор на други начин докаже да има одговарајуће право на земљишту односно објекту (решење о експропријацији, потврде надлежних органа и сл.)
			Одбацивање захтева, право приговора и право на подношење новог захтева без наплате административне таксе
			Члан 18.
			Ако нису испуњени услови за даље поступање по захтеву, прописани чланом 17. овог правилника, надлежни орган захтев одбацује решењем, у року од пет радних дана од дана подношења захтева, уз навођење свих недостатака.
			Против решења из става 1. овог члана подносилац захтева може изјавити приговор надлежном општинском, односно градском већу, преко надлежног органа, у року од три дана од дана достављања.
			Ако је решење из става 1. овог члана донело министарство надлежно за послове урбанизма и грађевинарства, односно надлежни орган аутономне покрајине, приговор се изјављује Влади, односно извршном органу аутономне покрајине.
			Ако подносилац захтева у року од 30 дана од дана објављивања решења на интернет страници надлежног органа, поднесе нов, усаглашен, захтев и отклони све недостатке, не достављадокументацију поднету уз захтев који је одбачен, нити поново плаћа административне таксе и накнаду наведене у члану16. став 2. тачка 3) овог правилника.
			Подносилац захтева може само једном искористити право на подношење усаглашеног захтева без обавезе достављања документације поднете уз захтев који је одбачен и поновног плаћањаадминистративне таксе за подношење захтева и накнаде наведене у члану 16. став 2. тачка 3) овог правилника.
			Ако надлежни орган у поступку по захтеву не одобри изградњу објекта, подносилац захтева има право на повраћај републичке административне таксе за доношење решења, наведене у члану 16. став 2. тачка 3) овог правилника, односно да ту таксу употреби у поновљеном поступку.
			Ако уз усаглашени захтев из става 4. овог члана подносилац достави измењен документ у односу на документ који је већ доставио уз одбачени захтев, надлежни орган ће поступати по том измењеном документу.
			Ако због измењеног документа наступи додатни формални недостатак који је разлог за одбацивање захтева, подносилац не може поново користити право из става 4. овог члана.
			Уколико надлежни орган, супротно ставу 1. овог члана, у решењу којим је одбацио захтев није навео све недостатке, односно разлоге за одбацивање тог захтева, а усаглашени захтев одбаци из разлога који нису наведени у решењу у складу са којим је усаглашавање извршено, подносилац захтева има право на поновно усаглашавање захтева у складу са ставом 4. овог члана, тј. без поновног достављања већ поднете документације и без поновног плаћања административне таксе за подношење захтева и накнаде из члана 16. став 2. тачка 3) овог правилника.
			Утврђивање одговарајућег права за даље поступање по захтеву
			Члан 19.
			Надлежни орган утврђује постојање одговарајућег права на земљишту, односно објекту, у складу са Законом, а на основу података уписаних у катастар непокретности, које прибавља преко Сервисне магистрале органа, у складу са законом који уређује електронску управу и на основу других доказа о решеним имовинско правним односима које је уз захтев доставила странка.
			Рок за доношење решења о грађевинској дозволи и достава решења
			Члан 20.
			Надлежни орган доноси решење о грађевинској дозволи у року од пет радних дана од дана подношења захтева.
			Решење из ст. 1. овог члана надлежни орган, доставља подносиоцу захтева без одлагања, а најкасније у року од три дана од дана доношења, а решење из става 1. овог члана доставља и:
			1) инспекцији која врши надзор над изградњом објекта;
			2) јединици локалне самоуправе на чијој се територији гради објекат, ако је решење издало Министарство, односно аутономна покрајина, ради информисања;
			3) имаоцима јавних овлашћења надлежним за утврђивање услова за пројектовање, односно прикључење објеката на инфраструктурну мрежу, ради информисања.
			Садржина грађевинске дозволе
			Члан 21.
			Решење о грађевинској дозволи садржи податке о:
			1) инвеститору;
			2) објекту чије се грађење дозвољава, са основним подацима и предрачунском вредношћу објекта;
			3) катастарској парцели, односно катастарским парцелама на којима се гради објекат (број парцеле и назив катастарске општине и јединице локалне самоуправе на којој се налази, као и површину катастарске парцеле, односно катастарских парцела, осим ако се грађевинска дозвола издаје за линијске објекте и антенске стубове);
			4) постојећем објекту који се уклања или реконструише ради грађења;
			5) року важења грађевинске дозволе;
			6) документацији на основу које се грађевинска дозвола издаје;
			7) финансијеру, ако је уз захтев за издавање грађевинске дозволе приложен и уговор између инвеститора и финансијера;
			8) износу и начину плаћања доприноса за уређивање грађевинског земљишта, укључујући и право на умањење, на основу уговора са имаоцима јавних овлашћења, као и средству обезбеђења у случају плаћања на рате (неопозива банкарска гаранција, односно хипотека на објекту);
			9) правима и обавезама инвеститора и имаоца јавних овлашћења, ако је уз захтев за издавање грађевинске дозволе приложен и уговор између инвеститора и имаоца јавних овлашћења, односно други доказ о обезбеђивању недостајуће инфраструктуре, ако је то услов за издавање грађевинске дозволе предвиђен локацијским условима;
			10) друге податке прописане законом.
			Саставни део решења из става 1. овог члана су локацијски услови, извод из пројекта за грађевинску дозволу и пројекат за грађевинску дозволу.
			Ако је уз захтев достављен доказ о парцелацији, односно препарцелацији спроведеној у складу са издатим локацијским условима, односно доказ о промени броја парцеле, односно парцела за које су издати локацијски услови, грађевинска дозвола ће се издати у складу са том променом, без обавезе измене локацијских услова.
			Право жалбе
			Члан 22.
			На решење из члана 20. став 1. овог правилника може се изјавити жалба у року од осам дана од дана достављања.
			На решење из члана 20. став 1. овог правилника које доноси надлежно министарство, односно надлежни орган аутономне покрајине, не може се изјавити жалба, али се тужбом може покренути управни спор у року од 30 дана од дана достављања решења.
			4. Измена решења о грађевинској дозволи
			Подношење захтева за измену решења о грађевинској дозволи
			Члан 23.
			Поступак за измену решења о грађевинској дозволи спроводи се у обједињеној процедури, а покреће се подношењем захтева надлежном органу кроз ЦИС.
			Уз захтев за измену решења о грађевинској дозволи доставља се:
			1) новипројекат за грађевинску дозволу, односно сепарат измена пројекта за грађевинску дозволу, са изводом из пројекта за грађевинску дозволу, израђен у складу са правилником којим се уређује садржина техничке документације, ако се измена тражи због измене пројекта за грађевинску дозволу;
			2) доказ о стицању, односно губитку одговарајућег права на земљишту или објекту у смислу Закона, осим ако је то право уписано у јавној књизи или је успостављено законом, односно ако је Законом прописано да се тај доказ не доставља, ако се измена тражи због промене инвеститора;
			3) уговор између инвеститора и финансијера, ако се измена тражи због уноса финансијера у то решење, односно сагласност финансијера за његово брисање из решења о грађевинској дозволи, ако се измена тражи због брисања финансијера из тог решења;
			4) изјашњење инвеститора о начину плаћања доприноса за уређивање грађевинског земљишта, ако се измена тражи због промене начина плаћања доприноса.
			Провера испуњености услова за поступање по захтеву за измену решења о грађевинској дозволи
			Члан 24.
			На проверу испуњености услова за поступање по захтеву за измену решења о грађевинској дозволи, поступање надлежног органа у случају неиспуњености формалних услова за поступање по захтеву, право приговора на решење којим се захтев одбацује и право на подношење новог захтева без наплате административне таксе, сходно се примењују одредбе овог правилника које се односе на издавање грађевинске дозволе.
			Издавање нових локацијских услова у поступку по захтеву за измену решења о грађевинској дозволи
			Члан 25.
			Ако се измена грађевинске дозволе тражи због одступања у односу на издату грађевинску дозволу, а подаци наведени у изводу из пројекта за грађевинску дозволу, који је саставни део захтева за измену решења о грађевинској дозволи, нису у складу са важећим локацијским условима, надлежни орган одбацује захтев за измену решења о грађевинској дозволи, и упућује подносиоца да прибави нове локацијске услове, односно затражи измену важећих локацијских услова.
			На издавање локацијских услова из става 1. овог члана сходно се примењују одредбе овог правилника које се односе на издавање локацијских услова.
			У случају из става 1. овог члана, неће се тражити измена идејног решења, већ ће се уместо идејног решења користити сепарат измена пројекта за грађевинску дозволу који се мења, односно нови пројекат за грађевинску дозволу ако га је инвеститор израдио.
			У случају из става 1. овог члана, надлежни орган прибавља само оне услове за пројектовање и прикључење који у важећим локацијским условима нису у складу са траженом изменом.
			Измена решења о грађевинској дозволи
			Члан 26.
			Ако су испуњени услови за даље поступање по захтеву за измену решења о грађевинској дозволи, надлежни орган у законом прописаним роковима доноси решење о измени решења о грађевинској дозволи.
			Ако се измена грађевинске дозволе тражи због промене инвеститора, односно финансијера, надлежни орган у законом прописаним роковима утврђује и постојање ваљаног правног основа за пренос права из грађевинске дозволе на тог инвеститора, односно уношење у грађевинску дозволу тог финансијера и у зависности са тим доноси решење о измени решења о грађевинској дозволи или тај захтев одбија.
			Ако је решење о измени решења о грађевинској дозволи којим се мења инвеститор донето по захтеву који је поднет након истека рока прописаног чланом 141. став 1. Закона, чињеница о прекорачењу рока се констатује у решењу.
			На решење изст. 1. и 2.овог члана може се изјавити жалба у року од осам дана од дана достављања, а ако је доносилац решења Министарство, односно надлежни орган аутономне покрајине, против тог решења се тужбом може покренути управни спор.
			У случају парцелације, односно препарцелације, извршене у складу са издатим локацијским условима, односно у случају промене броја парцеле, односно парцела, није потребно вршити измену грађевинске дозволе, нити прибављати нове локацијске услове.
			5. Издавање решења у складу са чланом 145. Закона
			Подношење захтева за издавање решења у складу са чланом 145. Закона
			Члан 27.
			Поступак за издавање решења којим се одобрава извођење радова из члана 145. став 1. Закона покреће се подношењем захтева надлежном органу кроз ЦИС.
			Уз захтев из става 1. овог члана прилаже се:
			1) идејни пројекат израђен у складу са правилником којим се уређује садржина техничке документације, односно технички опис и попис радова за извођење радова на инвестиционом одржавању, односно уклањању препрека за кретање особа са инвалидитетом;
			2) доказ оуплати административне таксеза подношење захтева и доношење решења инакнадeза Централну евиденцију.
			Уз захтев из става 1. овог члана прилаже се и:
			1) доказ о одговарајућем праву на земљишту или објекту у смислу Закона, осим ако је то право уписано у јавној књизи или је успостављено законом, односно ако је Законом прописано да се тај доказ не доставља;
			2) уговор између инвеститора и финансијера, ако је закључен;
			3) уговор између инвеститора и имаоца јавних овлашћења, односно други доказ о обезбеђивању недостајуће инфраструктуре, ако је то услов предвиђен локацијским условима;
			4) сагласност сувласника, оверена у складу са законом, ако се гради или се изводе радови на грађевинском земљишту или објекту који је у сувласништву више лица;
			5) доказ о уређењу међусобних односа са власником објекта, односно власницима посебних делова објекта, у складу са законом којим се уређује одржавање стамбених зграда, када се врши претварање или припајање заједничких просторија у стамбени, односно пословни простор;
			6) услови за пројектовање и прикључење објеката на дистрибутивни, односно преносни систем електричне енергије, као и на дистрибутивни, односно систем за транспорт природног гаса, који су прибављени у складу са законом којим се уређује енергетика, а нису садржани у локацијским условима;
			7) услови за укрштање и паралелно вођење, ако су у складу са уредбом којом се уређују локацијски услови прибављени ван обједињене процедуре, непосредно од управљача инсталација водова на траси предметног објекта (радови на реконструкцији, санацији и адаптацији постојеће инфраструктуре, изградњи прикључака на постојећу водоводну, канализациону, гасну и сл. мрежу, типских топловодних прикључака, привода за електронске комуникације и дела електродистрибутивне мреже од трансформаторске станице, односно дела мреже, до места прикључка на објекту купца, за које се издаје решење из члана 145. Закона);
			8) услови за укрштање и паралелно вођење прибављени од управљача инсталација водова који су на траси предметног новог објекта, ако су предмет пројекта, као и доказ о усаглашености трасе са осталим имаоцима јавног овлашћења који би били надлежни за издавање услова за пројектовање и прикључење, у случају изградње или доградње секундарне, односно дистрибутивне мреже и комуналне и друге инфраструктуре у регулацији постојеће саобраћајнице, као и у случају изградње прикључака на ту инфраструктуру;
			9) услови у погледу мера заштите од пожара и експлозија, ако су у складу са уредбом којом се уређују локацијски услови прибављени ван обједињене процедуре, непосредно од органа надлежног за послове заштите од пожара, у складу са чланом 16. те уредбе (реконструкција постојеће инфраструктурне мреже са запаљивим и горивим течностима, као и са запаљивим гасовима, односно изградња прикључка на ове мреже за које се издаје решење из члана 145. Закона).
			За извођење радова за које је прописано плаћање доприноса за уређивање грађевинског земљишта, саставни део захтева из става 1. овог члана је и изјашњење подносиоца о начину плаћања доприноса за уређивање грађевинског земљишта, као и средствима обезбеђења у случају плаћања на рате.
			У случају извођења радова из става 1. овог члана за које је потребно прибавити услове за пројектовање и прикључење од стране имаоца јавних овлашћења, пре подношења захтева за издавање решења о одобрењу извођења радова, инвеститор подноси захтев за издавање локацијских услова надлежном органу.
			Изузетно од става 5. овог члана, ако локацијски услови издати за објекат који се прикључује на инфраструктуру, садрже услове за пројектовање тог прикључка, решење о одобрењу за извођење тог прикључка може се издати инвеститору за изградњу прикључка без прибављања нових локацијских услова.
			Поступање по захтеву за издавање решења у складу са чланом 145. Закона
			Члан 28.
			По пријему захтева за издавање решења из члана 145. Закона, надлежни орган проверава испуњеност формалних услова за поступање по том захтеву, односно проверава да ли је:
			1) надлежан за издавање решења за које је поднет захтев;
			2) као подносилац захтева означен инвеститор, односно један од суинвеститора или финансијер;
			3) захтев поднет у прописаној форми и да ли захтев, односно идејни пројекат поднет уз захтев, садржи све прописане податке;
			4) за извођење предметних радова потребно прибављање локацијских услова и уколико јесте да ли је инвеститор претходно прибавио локацијске услове, односно да ли је у складу са чланом 28. став 3. тач. 7), 8) и 9) овог правилника доставио све услове за укрштање и паралелно вођење, односно услове у погледу мера заштите од пожара и експлозија, ако их је прибавио ван обједињене процедуре;
			5) приложена сва документација прописана Законом и подзаконским актима донетим на основу Закона;
			6) уз захтев приложен доказ о уплатиадминистративних такси и накнаде наведених у члану 28. став 2. тачка 2) овог правилника.
			Надлежни орган проверава и:
			1) усклађеност захтева са планским документом, односно сепаратом, осим за изградњу или доградњу секундарне мреже комуналне и друге инфраструктуре у регулацији постојеће саобраћајнице, изградњу прикључака на ту инфраструктуру, као и реконструкцију, адаптацију и санацију јавних саобраћајних и других јавних површина у постојећој регулацији;
			2) усклађеност захтева са локацијским условима, у случају извођења радова за које је потребно прибавити услове за пројектовање и прикључење од стране имаоца јавних овлашћења.
			Када је то прописано законом, надлежни орган утврђује постојање одговарајућег права на земљишту, односно објекту, сходном применом одредби које се односе на прибављање листа непокретности у поступку издавања грађевинске дозволе из члана 19. овог правилника.
			Ако утврди да су испуњени услови из ст. 1–3. овог члана, надлежни орган доноси решење у складу са чланом 145. Закона, у року од пет радних дана од дана подношења захтева.
			Ако утврди да нису испуњени услови из ст. 1–3. овог члана надлежни орган захтев одбацује решењем, у року од пет радних дана од дана подношења захтева, уз навођење свих недостатака.
			Ако надлежни орган, увидом у достављену документацију, утврди да нису испуњени услови из става 3. овог члана, односно да је за радове наведене у захтеву потребно прибавити грађевинску дозволу, доноси решење којим одбија захтев, у року од осам дана од дана подношења захтева.
			За извођење радова из члана 145. Закона за које је прописана обавеза плаћања доприноса за уређивање грађевинског земљишта, решењем о одобрењу извођења радова утврђује се и износ и начин плаћања доприноса за уређивање грађевинског земљишта, средство обезбеђења у случају плаћања на рате, као и обавеза инвеститора да пре почетка извођења радова изврши плаћање доприноса у целости, односно да у случају плаћања на рате достави средство обезбеђења и уплати прву рату.
			На решења из ст. 4. и 6. овог члана може се изјавити жалба у року од осам дана од дана достављања, а ако је доносилац решења Министарство, односно надлежни орган аутономне покрајине, против тог решења се тужбом може покренути управни спор.
			Против решења из става 5. овог члана подносилац захтева може изјавити приговор надлежном општинском, односно градском већу, преко надлежног органа, у року од три дана од дана достављања.
			Ако је решење из става 5. овог члана донело министарство надлежно за послове урбанизма и грађевинарства, односно надлежни орган аутономне покрајине, приговор се изјављује Влади, односно извршном органу аутономне покрајине.
			Ако подносилац захтева а најкасније 30 дана од дана објављивања решења из става 5. овог члана на интернет страници надлежног органа, поднесе нов, усаглашен, захтев и отклони све недостатке, не достављадокументацију поднетууз захтев који је одбачен,нити поново плаћа административне таксе и накнаду наведене у члану27. став 2. тачка 2) овог правилника.
			Подносилац захтева може само једном искористити право на подношење усаглашеног захтева без обавезе достављања документације поднете уз захтев који је одбачен и поновног плаћањаадминистративне таксе за подношење захтева и накнаде из члана 27. став 2. тачка 2) овог правилника.
			Ако надлежни орган у поступку по захтеву не одобри извођење радова, подносилац захтева има право на повраћај републичке административне таксе за доношење решења, наведене у члану 27. став 2. тачка 2) овог правилника, односно да ту таксу употреби у поновљеном поступку.
			Ако уз усаглашени захтев из става 11. овог члана подносилац достави измењен документ у односу на документ који је већ доставио уз одбачени захтев, надлежни орган ће поступати по том измењеном документу. Ако због измењеног документа наступи додатни формални недостатак који је разлог за одбацивање захтева, подносилац не може поново користити право из става 11. овог члана.
			Изузетно од става 12. овога члана, ако надлежни орган, супротно ставу 5. овог члана, у решењу којим је одбацио захтев није навео све недостатке, односно разлоге за одбацивање тог захтева, а усаглашени захтев одбаци из разлога који нису наведени у решењу у складу са којим је усаглашавање извршено, подносилац захтева има право на поновно усаглашавање захтева у складу са ставом 11. овог члана, тј. без поновног достављања већ поднете документације и без поновног плаћања административне таксе за подношење захтева и накнаде из члана 28. став 2. тачка 2) овог правилника.
			Ако се ради о санацији, адаптацији или реконструкцији објекта из члана 133. став 2. тачка 9) Закона којим су предвиђене мере заштите културних добара, у складу са законом којим се уређује заштита непокретног културног добра, надлежни орган без одлагања доставља органу, односно организацији надлежној за заштиту непокретних културних добара, идејни пројекат и издато решење из става 4. овог члана кроз ЦИС.
			6. Издавање привремене грађевинске дозволе и грађевинске дозволе за припремне радове
			Сходна примена
			Члан 29.
			На поступак издавања привремене грађевинске дозволеи продужења привремене грађевинске дозволесходно се примењују одредбе чл. 27. и 28. овог правилника.
			Уз захтев за продужење привремене грађевинске дозволе, инвеститор, односно финансијер, не прилаже поново техничку документацију на основу које је та привремена грађевинска дозвола издата.
			На поступак издавања грађевинске дозволе за припремне радове се сходно примењују одредбе из чл. 16–28. овог правилника.
			7. Обавеза пријаве радова
			Пријава радова
			Члан 30.
			Пријава радова у складу са издатом грађевинском дозволом, решењем издатим у складу са чланом 145. Закона, привременом грађевинском дозволом, односно грађевинском дозволом за припремне радове врши се надлежном органу кроз ЦИС, најкасније осам дана пре почетка извођења радова.
			Уз пријаву из става 1. овог члана подноси се доказ оуплати административне таксеза подношење пријаве инакнадeза Централну евиденцију, као и:
			1) доказ о измирењу обавеза у погледу доприноса за уређивање грађевинског земљишта, ако је решењем о грађевинској дозволи предвиђено једнократно плаћање те обавезе, односнодоказ о уплати прве рате ако је решењем о грађевинској дозволи предвиђено плаћање те обавезе на рате, у ком случају се доставља и средство обезбеђења за плаћање доприноса за уређивање грађевинског земљишта у складу са законом, ако се гради објекат чија укупна бруто развијена грађевинска површина прелази 200 m², односно објекат са више од две стамбене јединице;
			2) сагласност на студију о процени утицаја на животну средину, ако је обавеза њене израде утврђена прописом којим се уређује процена утицаја на животну средину, односно одлука да није потребна израда студије;
			3) акт министарства надлежног за послове финансија о увођењу у посед непокретности, у складу са посебним законом, односно закључен уговор о праву службености у складу са законом о планирању и изградњи, ако је решење о грађевинској дозволи за линијске инфраструктурне објекте издато на основу коначног решења о експропријацији.
			Поступак по пријави радова
			Члан 31.
			Надлежни орган без одлагања потврђује пријаву радова ако је:
			1) надлежан за поступање по пријави;
			2) подносилац пријаве лице које, у складу са Законом може извршити пријаву тих радова;
			3) пријава радова поднета у прописаној форми и садржи све прописане податке;
			4) пријава извршена на основу издате грађевинске дозволе, односно решења издатим у складу са чланом 145. Закона или привремене грађевинске дозволе;
			5) уз пријаву достављен доказ о измирењу обавеза у погледу доприноса за уређивање грађевинског земљишта, као и остала документација из члана 30. став 2. тач. 2) и 3) овог правилника;
			6) уз пријаву приложен доказ о уплатиадминистративне таксе за подношење пријавеи накнадеза Централну евиденцију.
			Ако је грађевинска дозвола издата на основу изјаве инвеститора из члана 69. став 9. Закона о планирању и изградњи, пријава радова се може поднети само за део објекта за који је инвеститор доставио доказ о решеним имовинско-правним односима у складу са овим законом.
			Ако нису испуњени формални услови из става 1. овог члана, надлежни орган без одлагања обавештава подносиоца да нису испуњени услови за пријаву радова, односно извођење радова.
			По потврђивању пријаве радова, надлежни орган без одлагања:
			1) обавештава грађевинску инспекцију о поднетој пријави радова и омогућује јој увид у комплетан предмет у вези са том изградњом преко ЦИС-а;
			2) доставља органу надлежном за послове државног премера и катастра правноснажно решење о грађевинској дозволи, потврду о пријави радова и извод из пројекта са графичким прилозима и спецификацијом посебних делова, ради предбележбе објекта, односно посебних делова објекта у изградњи, осим ако је та предбележба већ извршена по захтеву странке у фази након издавања грађевинске дозволе. 
			Изузетно од става 5. тачка 2) овог члана, ако је пријава радова извршена на основу решење о грађевинској дозволи које није правоснажно у тренутку подношења пријаве радова, надлежни орган ће доставу ради предбележбе извршити по правоснажности.
			Надлежни орган без одлагања обавештава грађевинску инспекцију о поднетој пријави радова.
			У случају да се пријава радова односи на радове за које је прописана обавеза прибављања сагласности на техничку документацију у погледу мера заштите од пожара, надлежни орган у року од три радна дана по пријави радова обавештава орган надлежан за послове заштите од пожара о извршеној пријави радова.
			Када се инвеститор, у складу са чланом 145. став 7. Закона, определи да за објекат, односно радове, који се изводе у складу са чланом 145. Закона, а за које је прописана обавеза прибављања сагласности на техничку документацију у погледу мера заштите од пожара, не поднесе захтев за употребну дозволу, утврђивање подобности објекта за употребу у погледу спроведености мера заштите од пожара врши се ван обједињене процедуре, у складу са одредбама закона којим се уређује заштита од пожара.
			У случају из става 7. овог члана, утврђивање подобности објекта за употребу у погледу спроведености мера заштите од пожара врши лице које је на основу закона који уређује заштиту од пожара овлашћено да буде члан комисије за технички преглед који утврђује подобност предметне врсте објеката за употребу у погледу мера заштите од пожара.
			Поступање по пријави радова, ако се допринос за уређивање грађевинског земљишта плаћа на рате
			Члан 32.
			Ако се допринос за уређивање грађевинског земљишта плаћа на рате, надлежни орган у року од пет радних дана од дана подношења пријаве потврђује пријаву радова ако су испуњени услови прописани чланом 30. став 2. тач. 2) и 3) и чланом 31. став 1. тач. 1), 2), 3), 4) и 6) овог правилника и ако је уз пријаву достављен:
			1) доказ о уплати прве рате доприноса за уређивање грађевинског земљишта;
			2) одговарајуће средство обезбеђења за плаћање доприноса за уређивање грађевинског земљишта у складу са законом, ако се гради објекат чија укупна бруто развијена грађевинска површина прелази 200 m², односно објекат са више од две стамбене јединице.
			Ако нису испуњени формални услови из става 1. овог члана, надлежни орган одбацује пријаву и обавештава подносиоца да нису испуњени услови за пријаву радова, односно извођење радова.
			Одговарајућим средством обезбеђења плаћања доприноса за уређивање грађевинског земљишта у смислу става 1. тачка 2) овог члана сматраће се:
			1) неопозива банкарска гаранција, наплатива на први позив, без приговора, која гласи на укупан износ недоспелих рата и која је издата на рок који мора бити дужи од три месеца од дана доспећа последње рате или
			2) решење о упису хипотеке на објекту у власништву инвеститора или трећег лица које гласи на укупан износ недоспелих рата, уз које је достављена и процена тржишне вредности тог објекта израђена од судског вештака одговарајуће струке или решење којим је утврђен порез на имовину за тај објект за текућу, односно претходну календарску годину, у коме је процењена, односно означена вредност тог објекта у износу од најмање 30% више од укупног износа недоспелих рата.
			Ако је надлежни орган Министарство, односно аутономна покрајина подносилац уз пријаву радова доставља и изјаву да је средство обезбеђења одговарајуће у смислу става 3. овог члана.
			8. Пријава завршетка израде темеља и завршетка објекта у конструктивном смислу
			Изјава о завршетку израде темеља
			Члан 33.
			Извођач радова подноси надлежном органу изјаву о завршетку израде темеља кроз ЦИС, одмах по завршетку њихове изградње.
			Уз изјаву из става 1. овог члана извођач радова обавезно подноси геодетски снимак изграђених темеља, израђен у складу са прописима којим се уређује извођење геодетских радова и доказ о уплати административних такси накнадеза Централну евиденцију.
			Поступање надлежног органа и инспекције по пријему изјаве о завршетку израде темеља
			Члан 34.
			Надлежни орган без одлагања потврђује пријем изјаве из члана 33. став 1. овог правилника, осим ако је подносилац у пријави навео податке који нису у складу са подацима из грађевинске дозволе, односно решења из члана 145. Закона на основу којих се гради, као и ако није доставио доказ из члана 33. став 2. овог правилника, у ком случају налаже инвеститору да без одлагања достави уредну пријаву темеља, односно доказ из члана 34. став 2. овог правилника и обавештава га да ће се ако не поступи по том налогу сматрати да није извршена уредна пријава темеља.
			Надлежни орган, у року од три дана од дана пријема изјаве из члана 33. став 1. овог правилника, обавештава надлежну грађевинску инспекцију о пријему те изјаве, без обзира да ли је та изјава уредна и потпуна.
			Ако надлежни орган на основу геодетског снимка утврди да постоји одступање изграђених темеља у односу на издату грађевинску дозволу, без одлагања ће о томе обавестити грађевинског инспектора.
			Надлежна грађевинска инспекција је обавезна да у року од десет радних дана по пријему обавештења из става 2. овог члана изврши инспекцијски надзор изграђених темеља и да о резултатима тог надзора обавести надлежни орган.
			Изјава о завршетку објекта у конструктивном смислу и поступање по тој изјави
			Члан 35.
			Извођач радова подноси надлежном органу изјаву о завршетку израде објекта у конструктивном смислу кроз ЦИС, одмах по завршетку те фазе изградње.
			Извођач радова уз изјаву о завршетку израде објекта у конструктивном смислу подноси геодетски снимак објекта, као и доказ о уплати административних такси и накнадеза Централну евиденцију.
			Надлежни орган, у року од три дана од дана пријема изјаве из става 1. овог члана, обавештава надлежну грађевинску инспекцију о пријему те изјаве.
			Ако надлежни орган на основу геодетског снимка утврди да постоји одступање геодетског снимка у односу на издату грађевинску дозволу, без одлагања ће о томе обавестити грађевинског инспектора.
			Надлежна грађевинска инспекција је обавезна да у року од три радна дана по пријему обавештења из става 2. овог члана изврши инспекцијски надзор изграђеног објекта у складу са Законом и да о резултатима тог надзора обавести надлежни орган.
			9. Достављање техничке документације
			Подношење захтева за давање сагласности на техничку документацију у погледу мера заштите од пожара
			Члан 36.
			Када је законом којим се уређује заштита од пожара утврђена обавеза прибављања сагласности на техничку документацију у погледу мера заштите од пожара, инвеститор доставља надлежном органу главни пројекат заштите од пожара, израђен у складу са законом којим се уређује заштита од пожара и пројекат за извођење, израђен у складу са правилником којим се уређује садржина техничке документације, као идоказ о уплати административне таксе за подношење захтеваинакнаде за Централну евиденцију.
			Надлежни орган, по пријему главног пројекта заштите од пожара и пројекта за извођење, без одлагања, у име и за рачун инвеститора, подноси органу надлежном за послове заштите од пожара, захтев за давање сагласности на пројекат за извођење.
			Одлучивање о захтеву за давање сагласности на техничку документацију
			Члан 37.
			Орган надлежан за послове заштите од пожара, у року од 15 дана од пријема захтева из члана 36. овог правилника, односно у року од 30 дана ако се ради о објектима из члана 133. Закона, одлучује о захтеву за давање сагласности на техничку документацију и писмени отправак одлуке доставља надлежном органу кроз ЦИС.
			Ако орган надлежан за послове заштите од пожара утврди су испуњени формални услови за даље поступање по захтеву, без одлагања доставља кроз ЦИС обавештење о висини републичке административне таксе за давање сагласности на техничку документацију и у роковима из става 1. овог члана доставља кроз ЦИС акт којим даје или одбија давање сагласности на техничку документацију достављену у поступку.
			Ако орган надлежан за послове заштите од пожара утврди да нису испуњени формални услови за даље поступање по захтеву, односно да је документација која је достављена на сагласност непотпуна, захтев одбацује актом у коме наводи све недостатке, односно разлоге за одбацивање и тај закључак доставља надлежном органу без одлагања.
			Ако инвеститор у року од десет дана од пријема акта из става 3. овог члана, а најкасније 30 дана од дана његовог објављивања на интернет страници надлежног органа, поступи у складу са примедбама из акта, односно поднесе надлежном органу документацију усаглашену са примедбама из тог акта, нема обавезу поновног плаћања административне таксе за подношење захтева и накнаде за Централну евиденцију, као ни обавезу поновног достављања документације, односно дела техничке документације која није била предмет усаглашавања са примедбама из тог акта, у ком случају се сходно примењују одредбе члана 18. ст. 5, 7, 8. и 9. овог правилника о подношењу усаглашеног захтева за издавање решења о грађевинској дозволи.
			Обавеза достављања пројекта за извођење
			Члан 38.
			Ако се ради о објекту из члана 133. став 2. тачка 9) Закона за који су предвиђене мере заштите културних добара, у складу са законом којим се уређује заштита непокретног културног добра, инвеститор најкасније пре отпочињања извођења радова доставља надлежном органу кроз ЦИС пројекат за извођење, који надлежни орган без одлагања доставља органу, односно организацији, надлежној за заштиту непокретних културних добара.
			Уз пројекат из става 1. овог члана инвеститор доставља доказ о уплати накнаде за Централну евиденцију.
			10. Прикључење објекта на инфраструктуру
			Члан 39.
			Поступак за прикључење објекта на комуналну и другу инфраструктуру покреће се подношењем захтева надлежном органу кроз ЦИС.
			Уз захтев из става 1. овог члана прилаже се сепарат из пројекта изведеног објекта, односно из пројекта за извођење ако у току грађења није одступљено од пројекта за извођење са техничким описом и графичким прилозима, којим се приказује предметни прикључак и синхрон план свих прикључака, као и доказ о уплати накнаде за Централну евиденцију.
			Уз захтев из става 1. овог члана прилаже се и доказ о уплати накнаде за прикључење објекта на одговарајућу инфраструктуру, ако је та накнада плаћена у износу наведеном у локацијским условима, осим ако инвеститор жели да ту накнаду плати тек након пријема коначног обрачуна, у складу са сепаратом из пројекта изведеног објекта, што се наводи у захтеву.
			Надлежни орган, у року од три радна дана од дана пријема захтева из става 1. овог члана, упућује захтев имаоцу јавних овлашћења да изврши прикључење у складу са тим захтевом.
			Члан 40.
			Уз захтев за прикључење oбјекта на дистрибутивни систем електричне енергије, поред прилога из члана 39. овог правилника, прилаже се и:
			1) употребна дозвола или изјава извођача радова, са потврдом одговорног извођача радова да су уређаји и инсталације изведени у складу са прописима и стандардима који важи за поједине врсте радова, инсталација и опреме и извештајем о исправности те инсталације, коју је извођач радова сачинио у складу са актом којим се уређују технички услови за електричне инсталације ниског напона, за објекте који се прикључује на напонски ниво до 1 kV, односно употребна дозвола за објекат који се прикључује на напонски ниво изнад 1 kV;
			2) информација о броју и датуму закључења уговора о снабдевању, врсти уговора, периоду снабдевања, снабдевачу и крајњем купцу;
			У случају да са крајњим купцем није закључен уговор о потпуном снабдевању, подносилац захтева поред информације из става 2. тачка 2) овог члана прилаже и:
			1) информацију о броју и датуму закључења уговора којим је уређена балансна одговорност са оператором преносног система електричне енергије и
			2) информацију о броју и датуму закључења уговора којим је уређен приступ систему са оператором дистрибутивног система електричне енергије.
			Ако је за прикључење објекта на напонски ниво изнад 1 kV потребно прикључење трансформаторске станице и/или подземног или надземног вода, достављају се и други докази наведени у условима за пројектовање и прикључење, који су прибављени у процедури издавања локацијских услова.
			Поступање ималаца јавних овлашћења
			Члан 41.
			Ако је објекат изведен у складу са грађевинском дозволом и пројектом за извођење, ималац јавних овлашћења је дужан да изврши прикључење објекта на комуналну и другу инфраструктуру и да о томе обавести надлежни орган у року од 15 дана од дана пријема захтева за прикључење, уз доставу фактуре у складу са коначним обрачуном накнаде за прикључење објекта на одговарајућу инфраструктуру. Ако је локацијским условима предвиђено испуњење додатних услова за прикључење тог објекта на инфраструктуру, прикључење ће се извршити ако су испуњени ти услови.
			Ако износ накнаде за прикључење објекта на инфраструктуру није наведен у условима за пројектовање и прикључење тог објекта, ималац јавних овлашћења прикључује објект на инфраструктуру у року из става 1. овог члана, без обзира да ли је коначан обрачун накнаде за прикључење објекта у међувремену достављен инвеститору и да ли је плаћање по том обрачуну извршено.
			Изузетно од става 1. овог члана, ако је инвеститор у захтеву навео да ће плаћање накнаде извршити тек након што му се достави коначан обрачун накнаде за прикључење објекта на одговарајућу инфраструктуру, рок од 15 дана из става 1. овог члана почиње да тече наредног дана од достављања доказа о уплати те накнаде кроз ЦИС.
			Ако ималац јавних овлашћења има законску обавезу провере испуњености услова за прикључење објекта на комуналну, односно другу инфраструктуру, он ту проверу врши у поступку прикључења, поступајући по захтеву из члана 40. став 1. овог правилника, у оквиру рокова прописаних овим чланом.
			Изузетно од става 1. овог члана, у случају прикључења објекта на дистрибутивни систем електричне енергије, рок за прикључење не може наступити пре истека рока за завршетак радова на изградњи прикључка, који се уговара у складу са уредбом која уређује услове испоруке и снабдевања електричном енергијом.
			11. Издавање употребне дозволе
			Подношење захтева за издавање употребне дозволе
			Члан 42.
			Поступак за издавање употребне дозволе покреће се подношењем захтева надлежном органу кроз ЦИС.
			Уз захтев из става 1. овог члана прилаже се:
			1) пројекат за извођење са потврдом и овером инвеститора, лица које врши стручни надзор и одговорног извођача радова да је изведено стање једнако пројектованом, ако у току грађења није одступљено од пројекта за извођењеили пројекат изведеног објекта,израђен у складу са правилником којим се уређује садржина техничке документације;
			2) идејни пројекат са изјавом инвеститора, вршиоца стручног надзора и одговорног извођача радова да није одступљено од идејног пројекта, за објекте из члана 145. Закона за које није прописана израда пројекта за извођење;
			3) извештај комисије за технички преглед, којим се утврђује да је објекат подобан за употребу, са предлогом за издавање употребне дозволе;
			4) спецификација посебних делова;
			5) решење о утврђивању кућног броја;
			6) доказ оуплати административне таксе за подношење захтева и доношење решења којим се дозвољава употреба радова, као и доказ о уплати накнадеза Централну евиденцију;
			7) сертификат о енергетским својствима објекта, ако је за објекат прописана обавеза прибављања сертификата о енергетским својствима;
			8) елаборат геодетских радова за изведени објекат и посебне делове објекта;
			9) елаборат геодетских радова за подземне инсталације.
			Подносилац може уз захтев из става 1. овог члана приложити и потврду о измирењу обавезе по основу накнаде за употребу земљишта у јавној својини (земљиште у путном и железничком појасу и сл.), у циљу информисања надлежног органа, односно имаоца јавних овлашћења који учествује у обједињеној процедури о извршеном плаћању.
			Ако је до подношења захтева у катастру спроведена парцелација, односно препарцелација у складу са издатим локацијским условима или је промењен број парцеле, односно парцела за које су издати локацијски услови односно грађевинска дозвола, уз захтев се прилаже и доказ о тој промени (решење, односно уверење органа надлежног за послове државног премера и катастра о извршеној парцелацији, односно препарцелацији, односно промени броја парцеле, односно парцела).
			Инвеститор може поднети захтев за издавање употребне дозволе и за радове изведене у складу са решењем из члана 145. Закона.
			Провера испуњености формалних услова за поступање по захтеву
			Члан 43.
			По пријему захтева за издавање употребне дозволе, надлежни орган проверава испуњеност формалних услова за поступање по захтеву, односно да ли је:
			1) надлежан за поступање по захтеву;
			2) да ли је подносилац захтева лице које, у складу са законом може бити подносилац захтева за издавање те употребне дозволе;
			3) да ли је захтев поднет у прописаној форми и да ли садржи све прописане податке;
			4) да ли је уз захтев приложена сва документација прописана Законом и подзаконским актима донетим на основу Закона;
			5) да ли је уз захтев приложен доказ о уплатиадминистративних такси и накнада наведених у члану 42. став 2. тачка 3) овог правилника.
			Надлежни орган приликом издавања употребне дозволе не проверава да ли је плаћена накнада за употребу земљишта у јавној својини (земљиште у путном и железничком појасу и сл.), већ доказ о том плаћању, ако му је достављен уз захтев за издавање употребне дозволе, прослеђује имаоцу јавних овлашћења коме је то плаћање извршено, у циљу информисања.
			Ако је грађевинска дозвола издата за више катастарских парцела, односно делова катастарских парцела, уз обавезу инвеститора да пре издавања употребне дозволе изврши спајање тих парцела у складу са законом, надлежни орган пре издавања употребне дозволе по службеној дужности проверава код органа надлежног за послове државног премера и катастра да ли је извршено спајање тих катастарских парцела.
			Ако је до издавања употребне дозволе извршена парцелација, односно препарцелација у складу са издатим локацијским условима или је промењен број парцеле, односно парцела за које су издати локацијски услови, односно грађевинска дозвола, надлежни орган ће издати употребну дозволу у складу са том променом, без обавезе измене локацијских услова и грађевинске дозволе.
			Одбацивање захтева, право жалбе и право на подношење новог захтева без наплате административне таксе
			Члан 44.
			Ако нису испуњени формални услови за даље поступање по захтеву, прописани чланом 43. овог правилника, надлежни орган захтев одбацује решењем, у року од пет радних дана од дана подношења захтева, уз навођење разлога за такву одлуку.
			Против решења из става 1. овог члана подносилац захтева може изјавити приговор надлежном општинском, односно градском већу, преко надлежног органа, у року од три дана од дана достављања.
			Ако је решење из става 1. овог члана донело министарство надлежно за послове урбанизма и грађевинарства, односно надлежни орган аутономне покрајине, приговор се изјављује Влади, односно извршном органу аутономне покрајине.
			Ако подносилац захтева у року од десет дана од дана пријема решења, а најкасније 30 дана од његовог објављивања на интернет страници надлежног органа, поднесе усаглашени захтев и отклони све утврђене недостатке, не достављадокументацију поднетууз захтев који је одбачен, нитипоново плаћа административне таксе и накнаде наведене у члану 42. став 2. тачка 3) овог правилника.
			Подносилац захтева може само једном искористити право на подношење усаглашеног захтева без обавезе достављања документације поднете уз захтев који је одбачен и поновног плаћањаадминистративне таксе за подношење захтева и накнада наведених у члану 42. став 2. тачка 3) овог правилника.
			Ако надлежни орган у поступку по захтеву не одобри употребу објекта, подносилац захтева има право на повраћај републичке административне таксе за доношење решења, наведене у члану 42. став 2. тачка 3) овог правилника, односно да ту таксу употреби у поновљеном поступку.
			Ако уз усаглашени захтев из става 4. овог члана подносилац достави измењен документ у односу на документ који је већ доставио уз одбачени захтев, надлежни орган ће поступати по том измењеном документу. Ако због измењеног документа наступи додатни формални недостатак који је разлог за одбацивање захтева, подносилац не може поново користити право из става 4. овог члана.
			Рок за доношење решења о употребној дозволи и достава решења
			Члан 45.
			Ако су испуњени формални услови из члана 43. овог правилника, надлежни орган доноси решење о употребној дозволи у року од пет радних дана од дана подношења захтева, у складу са законом.
			Решење о употребној дозволи надлежни орган доставља у року од три дана од дана доношења подносиоцу захтева, а ради информисања, решење у истом року доставља и:
			1) финансијеру, ако и на њега гласи грађевинска дозвола;
			2) надлежној грађевинској инспекцији;
			3) имаоцима јавних овлашћења.
			Садржина употребне дозволе
			Члан 46.
			Решење о употребној дозволи садржи нарочито:
			1) податке о инвеститору, односно власнику објекта;
			2) основне податке о објекту чија се употреба дозвољава, као и о прикључцима тог објекта на инфраструктуру;
			3) податке о спецификацији посебних делова објекта, ако постоје (њихово означење, положај у објекту и површина);
			4) податке о катастарској парцели, односно катастарским парцелама на којима је изграђен објекат и прикључци објекта на инфраструктуру (број парцеле и назив катастарске општине и јединице локалне самоуправе на којој се парцела налази, као и површину катастарске парцеле, односно катастарских парцела, осим ако се употребна дозвола издаје за линијске објекте и антенске стубове);
			5) податке о документацији на основу које се употребна дозвола издаје;
			6) прописани гарантни рок за објекат, као и гарантни рок за поједине врсте радова када је то утврђено посебним прописом;
			7) коначни обрачун доприноса;
			8) друге податке прописане законом.
			Подаци из става 1. тач. 2) и 3) овог члана се уносе у решење о употребној дозволи у складу са елаборатом геодетских радова за изведени објекат и посебне делове објекта, елаборатом геодетских радова за подземне инсталације и извештајем комисије за технички преглед, приложеним уз захтев.
			Право жалбе на употребну дозволу
			Члан 47.
			На решење о употребној дозволи подносилац захтева може изјавити жалбу у року од осам дана од дана достављања.
			На решење о употребној дозволи које доноси надлежно министарство, односно надлежни орган аутономне покрајине, не може се изјавити жалба, али се тужбом може покренути управни спор.
			12. Упис права својине на изграђеном објекту, односно посебним деловима објекта и издавање решења о кућном броју у оквиру обједињене процедуре
			Достава употребне дозволе органу надлежном за послове државног премера и катастра
			Члан 48.
			У року од 24 сата дана правноснажности употребне дозволе, надлежни орган по службеној дужности доставља органу надлежном за послове државног премера и катастра:
			1) употребну дозволу;
			2) елаборат геодетских радова за изведени објекат и посебне делове објекта;
			3) елаборат геодетских радова за подземне инсталације.
			Поступање органа надлежног за послове државног премера и катастра
			Члан 49.
			Орган надлежан за послове државног премера и катастра, у року од пет радних дана од достављања употребне дозволе:
			1) доноси решење о кућном броју, ако је достављена употребна дозвола за ново изграђени објекат;
			2) доноси решење којим врши упис права својине на објекту, односно посебним деловима објекта, у складу са издатом употребном дозволом.
			Решења из става 1. овог члана надлежни орган за послове државног премера и катастра доставља инвеститору без одлагања, а надлежном органу ради информисања.
			Орган надлежан за послове државног премера и катастра у року од пет радних дана од достављања употребне дозволе врши одговарајући упис у катастар водова.
			На решења из става 1. овог члана, инвеститор има право жалбе у складу са законом којим се уређује државни премер и катастар.
			Поступање надлежног органа у случају проблема са уписом у катастар
			Члан 50.
			Ако служба катастара утврди да употребна дозвола није у складу са елеборатом геодетских радова, и из тог разлога одбије да упише објекат у катастар, односно обустави поступак уписа, надлежни орган може по службеној дужности ставити ван снаге употребну дозволу и прекинути поступак по захтеву до достављања усклађене документације, уз поуку подносиоцу захтева да ће му употребна дозвола бити издата након што обезбеди усклађеност техничке документације са фактичким стањем изведених радова. 
			13. Вођење и садржина регистра обједињених процедура и Централне евиденције
			Садржина регистра
			Члан 51.
			Регистар садржи податке о току сваког појединачног предмета, а нарочито:
			1) име, презиме, пребивалиште, адресу стана и јединствени матични број подносиоца захтева ако је физичко лице, односно пословно име, седиште и матични и порески идентификациони број, ако је правно лице;
			2) име, презиме, пребивалиште, адресу стана и јединствени матични инвеститора, односно финансијера, ако је физичко лице, односно пословно име, седиште и матични и порески идентификациони број, ако је правно лице;
			3) број катастарске парцеле, односно катастарских парцела у односу на које се спроводи обједињена процедура, као и назив катастарске општине и општине на којој се та парцела налази;
			4) означење класе и намене објекта у вези са чијим грађењем се спроводи обједињена процедура;
			5) датум подношења захтева надлежном органу и датуме подношења одговарајућих захтева имаоцима јавних овлашћења за достављање услова за пројектовање и прикључење, односно за достављање других података у служби издавања услова за пројектовање и прикључење;
			6) датум пријема услова за пројектовање и прикључење, односно других података од стране ималаца јавних овлашћења и подносилаца захтева;
			7) датум спровођења других радњи у вези са обједињеном процедуром.
			Саставни део регистра су акта надлежног органа и ималаца јавних овлашћења издата у оквиру обједињене процедуре, као и сва документација приложена и прибављена у поступку обједињене процедуре.
			Садржина Централне евиденције
			Члан 52.
			У Централној евиденцији обједињени су подаци, акта и документација свих регистара на територији Републике Србије.
			Размена и преузимање регистрованих података и докумената
			Члан 53.
			Унос података, аката и документације и размена докумената између надлежних органа и носилаца јавних овлашћења и подносилаца захтева врши се у складу са упутством за примену Централног информационог система, које је корисницима доступно преко интернет стране Агенције за привредне регистре.
			Обавезе и овлашћења регистратора
			Члан 54.
			Регистратор регистра обједињених процедура дужан је да:
			1) се стара о законитом, систематичном и ажурном вођењу Регистра;
			2) обезбеди јавну доступност података о току сваког појединачног предмета, као и објављивање локацијских услова, грађевинске и употребне дозволе и решења из члана 145. Закона кроз Централни информациони систем, у року од три радна дана од дана њиховог издавања;
			3) у роковима и на начин прописан Законом и овим правилником, поднесе пријаву за привредни преступ, односно прекршајну пријаву, против имаоца јавних овлашћења и одговорног лица имаоца јавних овлашћења, ако су за подношење пријаве испуњени Законом прописани услови;
			4) предузима друге радње неопходне за несметано и правилно функционисање Регистра.
			Обавезе и овлашћења регистратора Централне евиденције
			Члан 55.
			Регистратор Централне евиденције дужан је да:
			1) обезбеди јавни приступ подацима и документима из члана 53. тачка 2. овог правилника преко интернет стране Агенције за привредне регистре;
			2) Влади доставља тромесечне извештаје о спровођењу обједињене процедуре, као и да Влади и министарству надлежном за послове грађевинарства доставља друге извештаје и анализе у вези са спровођењем обједињене процедуре, у складу са њиховим захтевом;
			3) без одлагања поднесе прекршајну пријаву против регистратора, због прекршаја из члана 211б став 1. Закона, ако не поднесе пријаву у складу са чланом 8в став 5. Закона.
			Јавна доступност података
			Члан 56.
			Подаци о току сваког појединачног предмета, као и акта надлежних органа за која је прописано да се објављују на интернет страници надлежног органа, јавно су доступни у електронском облику, преко интернет стране надлежног органа и Агенције за привредне регистре свим заинтересованим лицима, ради увида и преузимања, у обиму у коме се обезбеђује заштита ауторског права, пословне тајне и података о личности.
			Надлежни орган ће омогућити заинтересованим лицима увид у остале податке, акта и документацију која је достављена, односно прибављена у поступку обједињене процедуре у складу са законом којим се уређује заштита ауторског права, пословне тајне и података о личности.
			Чување докумената и доказа
			Члан 57.
			Грађевинска дозвола и пројекат за грађевинску дозволу чувају се трајно, односно до издавања употребне дозволе, након чега се трајно чувају употребна дозвола и пројекат за извођење, односно пројекат изведеног стања.
			Сви други документи и подаци садржани у Централном информационом систему, укључујући и податке о радњама предузетим у склопу обједињене процедуре, носиоцима тих радњи и времену када су предузете, чувају се на период од десет година.
			Подаци, акта и документација садржани у Централној евиденцији чувају се на начин прописан уредбом која уређује електронско канцеларијско пословање у спровођењу обједињене процедуре.
			14. Прелазне и завршне одредбе
			Прелазне одредбе
			Члан 58.
			Локацијска дозвола за коју је захтев за издавање поднет до 17. децембра 2014. године и која је издата у складу са раније важећим Законом о планирању и изградњи, представља основ за издавање грађевинске дозволе.
			У свим поступцима прописаним овим правилником, уместо локацијских услова може се користити локацијска дозвола из става 1. овог члана.
			Поступци који се спроводе у оквиру конкретне фазе обједињене процедуре, започети пре ступања на снагу овог правилника, окончаће се применом одредaбa Правилника о спровођењу обједињене процедуре („Службени гласник РС”, бр. 22/15 и 89/15) и Правилника о поступку спровођења обједињене процедуре електронским путем („Службени гласник РС”, бр. 113/15, 96/16 и 120/17).
			Престанак важења прописа
			Члан 59.
			Даном ступања на снагу овог правилника престаје да важи Правилник о поступку спровођења обједињене процедуре електронским путем („Службени гласник РС”, бр. 113/15, 96/16 и 120/17).
			Ступање на снагу
			Члан 60.
			Овај правилник ступа на снагу осмог дана од дана објављивања у „Службеном гласнику Републике Србије”.
			Број 110-00-00175/2019-07
			У Београду, 16. септембра 2019. године
			Министар,
			проф. др Зорана З. Михајловић, с.р.
	

